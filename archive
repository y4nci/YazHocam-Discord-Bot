Tam 32 yıldır ODTÜ’de baharı güzelleştiren şenlik, 33’üncüsünde ”mevcut teknik ve idari olanakları ile gerçekleştirilmesinin mümkün olmaması” gerekçe gösterilerek rektörlüğün attığı maille iptal edildi. Rektörlüğün, öncesinde şenliği düzenleyen Uluslararası Gençlik Topluluğuna (UGT) sunduğu ve ODTÜ geleneğine uymayan şenlik planı UGT tarafından kabul edilmedi. Ardından Rektörlük iletişimi kesince engelleme ve kısıtlamalar 32 yıllık ortak üretimin, emeğin ve kültürümüzün somut bir karşılığı olan Bahar Şenlikleri’nin iptali ile kendini daha da hissettirmeye başladı. Kendi şenliklerini kendi istedikleri gibi yapmak isteyen tüm ODTÜ’lüler Rektörlük önünde toplanmaya ve şenliklerine sahip çıkmaya çağırıldı. Şenliğin iptal edilmesine gösterilen tepkiler sadece ODTÜ sınırları içerisinde değildi; #ŞenliğineSahipÇık etiketi ile siyasetçilerden müzisyenlere, sinema-tiyatro emekçilerinden gazetecilere ODTÜ geleneğine sahip çıkmak isteyen herkes tarafından desteklendi. Yeterli olmayan teknik ve idari olanakların karşılanması için destek olabileceğini söyleyen onca insana rağmen Rektör Verşan Kök “Biz şenlikleri iptal etmedik ancak bir grup LGBT, Marksist, Aşırı Sol, HDP gruplar tüm alanları istediler. Hiçbir zaman yasakçı bir tutumumuz olmadı. Bizler sizlerden daha fazla ODTÜ’lüyüz!” açıklamasıyla “Bahar Şenliği’ni iptal eden rektör” olarak tarihe geçti ve ayrıştırıcı tavrı ile kampüste büyük yankı uyandırdı.
Aşağıdaki görselde tamamını okuyabileceğiniz 20 Aralık 2018 tarihli rektörlük maili, 13. AKEK’in ODTÜ dışında gerçekleştirilmesine yol açan uzun sürecin başlangıcı oldu.
Bu mailde, 31 Mart 2019’da gerçekleştirilecek olan yerel seçimlere kadar ODTÜ dışından herhangi bir kurum, kuruluş veya topluluğun ODTÜ’de panel veya toplantı gerçekleştirmesine izin verilmeyeceği bildirilse de ODTÜ’de 2019 Ocak ayından itibaren üniversite topluluklarının etkinliklerinin gerçekleştirilmesinde de çeşitli zorluklar yaşandı. Bu etkinliklerin bir örneği de 13. AKEK oldu. 9-10 Şubat’ta gerçekleştirilmesi planlanan 13. AKEK’in düzenleyicisi olan Biyoloji ve Genetik Topluluğuna (BİYOGEN) ocak ayından itibaren “tadilat” ve “yeniden yapılandırma” gibi gerekçelerle KKM’nin kullanılamayacağı ve mart ayının sonuna kadar burada gerçekleşecek bütün etkinliklerin iptal edildiği bilgisi verildi. Ancak bu bilgilendirmeden sonra, 17 Ocak tarihinde KKM’de Gençlik ve Spor Bakanı Mehmet Muharrem Kasapoğlu ve Rektör Verşan Kök’ün katılımıyla gerçekleştirilen spor toplulukları buluşması dikkat çekti. Daha sonra BİYOGEN yaptığı araştırmalar sonucu herhangi bir tadilat olmadığı bilgisine ulaştı ve organizasyon komitesi Rektörlük ile görüşme talebinde bulundu; ancak bu talepleri karşılanmadı. AKEK’in düzenlenmesinde BİYOGEN ile ortak çalışan Evrim Ağacı ise AKEK’in iptali söz konusu olduğunda internet üzerinden bir imza kampanyası başlattı. Bu kampanya sonucunda ODTÜ Rektörlüğü doğrudan Evrim Ağacı’na ulaşsa da, yapılan yazışmalarda etkinliğin KKM’den taşınması üzerine tatminkâr bir yanıt yine alınamadı. Verilen tepkiler sonucunda, BİYOGEN’e okulda başka yerlerin de etkinlik için uygun olabileceği söylense de, BİYOGEN; alternatif olarak sunulan yerlerin hiçbirinin 1250 kişilik bir katılımla gerçekleşecek etkinliği karşılayacak teknik ve fiziki yeterlilikte olmadığını belirtti. Tüm bu yaşananlardan sonra BİYOGEN; etkinliğin, gerçekleşmesine haftalar kala hiçbir ön bilgi verilmeksizin ODTÜ Rektörlüğü tarafından iptal edilmeye zorlanmakta olduğu sonucuna vardı ve bu belirsizlik durumu içerisinde, etkinliği ODTÜ dışında gerçekleştirmeye karar verdi. Tüm bu muğlak durum ve etkinliğin ODTÜ dışına taşınması sonrasında ise 6 Şubat 2019’da KKM’de Cumhurbaşkanı Recep Tayyip Erdoğan’ın katılımıyla ODTÜ Teknokent Bilişim İnovasyon Merkezi Açılış Töreni gerçekleştirildi. Bu törenin, Aykut Kence Evrim Konferansı başta olmak üzere çeşitli öğrenci etkinliklerine tadilatta olduğu gerekçesiyle verilmeyen Kültür Kongre Merkezi’nde olması çokça tepki çekti. Verilen tepkiler sonrası rektörlük tarafından atılan mailde, açılış töreni nedeniyle Ocak ayının son haftası ve Şubat ayının ilk iki haftasında KKM’de gerçekleştirilmesi planlanan etkinliklerin farklı mekanlara taşınması gerektiği belirtildi. Atılan mailde ayrıca kampüste alınan ve akademik takvimin iki hafta ertelenmesine yol açan önlemlerin, “Üniversite’nin tasarrufunda olmayan, Cumhurbaşkanı’nın tüm ziyaretlerinde uygulanan, en üst derece rutin devlet protokolü koruma önlemleri” olduğu belirtildi. Bu önlemler; yüzlerce polis, zırhlı araçlar ve hatta atlı polislerin sabah saatlerinden itibaren yerleşkede beklemeye başlaması, kafeteryanın normalden bir buçuk saat önce kapanması, ring seferlerinin durdurulması, öğrencilerin geniş bir alana girmesine izin verilmemesi ve KKM’nin çevresinde bulunmanın yasaklanmasını içeriyordu.
2018 yılında düzenlenmesi beklenen ODTÜ 32. Bahar Şenliği Ankara Valiliğinin OHAL kapsamında güvenlik gerekçesiyle gelenekselleşmiş olarak dört gün boyunca  yapılan şenliğin bir güne indirilmesi kararını verdi. Bu süreçte öğrenciler Valiliğin kararına tepki gösterirken üniversite yönetimi Koç Holding ile anlaştı. Koç Holding’ in sponsorlu festivali olan Koç Spor Fest, öğrencilerin düzenleyeceği şenliğe bir gün süre verilmesine rağmen 26-27 Nisan tarihlerinde iki günlük bir etkinlik düzenleyecekti. Buna ek olarak Koç sponsorluğunda gerçekleşen bu etkinliğin pankartları, standları ve lüks arabaları Devrim Stadyumu’nun çimlerinde sergilendi. Ne var ki, daha önceki yıllarda düzenlenen TAMAM protestoları ve bahar şenliği gibi etkinliklerde kamyonların stada girişine izin verilmediği için öğrenciler ekipmanları sırtlarında ve el arabalarında taşırken bu sene Devrim Stadyumu’na kadar tırlarla gelebildiler. ODTÜ’de öğrencilerin KoçFest protestosu, Koç’un geri adım atmasıyla sonuçlandı. Koç, getirdiği reklam panolarını ve spor arabaları Devrim Stadyumu’ndan kaldırmak zorunda kaldı.
ODTÜ Uluslararası Gençlik Topluluğu (UGT), 2018 yılında yapılması planlanan 32. Bahar Şenliği hakkında bir açıklama yayınladı. Açıklamada, son yıllarda 4 gün olarak düzenlenen şenliğin bu yıl Ankara Valiliği’nin talimatıyla yalnızca 9 Mayıs günü olmak üzere 1 gün yapılmasına izin verildiği dile getirildi. ODTÜ yönetiminin UGT’nin toplantı taleplerine yakın zamana kadar cevap vermediği belirtilen açıklamada, yönetimin UGT’yi muhatap almayan tavrına tepki gösterildi. Evrensel Gazetesi’ne konuşan ODTÜ Uluslararası Gençlik Topluluğu (UGT) üyesi Kardelen Güneş, “12 senedir yapılmayan KoçFest’in valiliğin doğrudan ODTÜ’nün içindeki öğrenciler tarafından düzenlenen şenliğe bir gün izin vermek suretiyle kısıtlama getirdiği senede tekrarlanacak olması, bizim için tesadüfi olmaktan çok uzaktır.” ifadelerini kullandı. Şenliğin OHAL gerekçesiyle kısıtlandığına dikkat çeken Güneş, Bahar Şenliği konserleri tehlikeli bulunurken KoçFest bünyesinde yapılacak olan konserin bundan nasıl etkilenmediğini anlamakta güçlük çektiklerini dile getirdi. Ayrıca Valiliğin engelleme kararına karşı ODTÜ öğrenci toplulukları ve temsilcilikleri bir araya geldi. Gerçekleştirilen forumda, yasak kararına karşı “Alternatifsiz Şenlik” düzenlenmesi kararlaştırıldı. Her yıl bahar şenlikleri sürecinde yapılan Devrim Yürüyüşü ile Onur Yürüyüşü de forumda tartışıldı. Öğrenciler, stadyuma “Devrim” yazılmasının 50. yıl dönümünde “ODTÜ Öğrencileri” ismiyle büyük bir yürüyüş gerçekleştirilmesini ve Onur Yürüyüşünün de tüm baskılara karşı gerçekleştirilmesi gerektiğini konuşarak yürüyüşlerin 2018 yılında da gerçekleştirileceğini duyurdu.
https://yazhocam.com/kampus/versan-kok-karnesi/versan-kok-karnesi-bolum-4-kultur/
ODTÜ Yönetim Kurulunun döner sermaye gelirlerinden yüzde 25’inin rektör, rektör yardımcısı ve genel sekretere ek ödeme olarak verilmesini görüşmek için gerçekleştirdiği toplantıda bazı üyelerin itirazları nedeniyle karar alınamadı. Üyelerin toplantıdan ayrılmasının ardından Verşan Kök, kararı kalan 5 üyeye imzalatarak hayata geçirdi. Diğer üyelerin ise karardan haberi yoktu. Rektör Mustafa Verşan Kök, durumu “maddi kayıpları telafi” diyerek savundu. Bu karara göre rektör, rektör yardımcıları ve genel sekretere yapılan ek ödemenin aylık yaklaşık 2.500 ile 7.700 ₺ arasında değiştiği açıklandı. “Üniversitemizde Rektör, Rektör Yardımcıları ve Genel Sekreter dışında her unvandaki Öğretim Üyesi ve Yöneticiler ders vermek zorunda olup döner sermaye ve danışmanlık projeleri yapabilirler. İşte tam da bu nedenle bahsi geçen idari görevlerden kaynaklı maddi kayıpları telafi etmek amacıyla YÖK Kanununun 58-f Maddesi oluşturulmuş ve bu görevler için ek ödeme olanağı sağlanmıştır. Bu maddeye (ve ilgili diğer maddelere) göre Döner Sermaye gelirlerinden Rektörlük payı olan rakamın en fazla yüzde 25 oranındaki bir meblağ, yasa ile bu ödemeler için ayrılır.” şeklinde bir açıklama yaparak yüzde 25’lik payı YÖK Kanunu’na dayandırdı. Bu uygulama daha önce ODTÜ’de hiç yapılmadığı için tepkiler de gecikmedi. Mezuniyet töreninde öğrenciler, “Ne sermayenin ne rektörün. ODTÜ bizimdir!” pankartı açarak rektöre sırtlarını döndüler.
2018 Mayıs ayında İstanbul Sait Halim Paşa Yalısı’nda gerçekleştirilen ODTÜ gecesine katılan iş ve sanat dünyasından tanınmış ODTÜ mezunları, 3. Yurt binasının tamamının yenilenmesi, kafeteryanın yenilenmesi, öğrenci yurtlarındaki beyaz eşyaların yenilenmesi, AdımODTÜ “Bu Yemek de Senden Olsun” projesi ve öğrenci burs fonu için destek sağladılar. Aynı zamanda okula kazandırdıkları projelerden dolayı Yüksel Proje Uluslararası AŞ (Yüksel Proje Amfisi), Rönesans Holding AŞ (Kütüphane Ortak Çalışma Binası), Türkiye İş Bankası AŞ (Yemekhane Ek Binası) ile Turkcell İletişim Hizmetleri AŞ’ye (Öğrenci Otobüsü Bağışı) plaket takdimi yapıldı. Yukarıda bahsedilen projelerden Kütüphane Ortak Çalışma Binası ve Yemekhane Ek Binası’nın her ne kadar proje çizimi bitmiş olsa da hâlâ inşaatına başlanmadı. Abbas Güçlü, Milliyet gazetesindeki yazısında bu geceyi “Cuma akşamı Ankaralı ODTÜ’nün İstanbullu olma denemesi vardı!” ve “Sanki herhangi bir holdingin bayi toplantısı gibiydi!” sözleriyle anlattı. Aynı yazıda ODTÜ gecesinde boş kalan koltukların fazlalığına dikkat çekti ve ODTÜ Mezunlar Derneği, önceki rektörler ve kurucular gibi pek çok kişinin de unutulduğunu ekledi.
Orta Doğu Teknik Üniversitesi, her sene yaptığı gibi 2020 yılında da bir önceki yıla ait faaliyet raporunu açıkladı. Bu rapora göre üniversitenin 2019 yılındaki bütçe geliri 549.615.000 ₺ olarak beklenirken üniversitenin yıl sonu bütçe ödeneği 614.985.608 ₺ olarak tabloda yer almıştır. Sene sonu ortaya çıkan harcamaya göre üniversitenin yıl sonu ödeneğinin sadece %95.14’lük dilimini; yani 585.127.533 ₺ tutarında bir miktarını harcadığı yine tabloda yer almıştır.
T.C. Sayıştay Başkanlığı, üniversitenin kendisine bildirdiği birleştirilmiş veriler defterini, geçici ve kesin mizanı, bilançoyu, kasa sayım tutanağını, banka mevcudu tespit tutanağını ve diğer belgeleri incelemiş; bir rapor yazmıştır. Raporda 2019 yılına ait olan ve düzeltilmesi gereken 6 kusur vardır.
Sayıştay raporunun ilk bulgusu taşınmazlarla ilgilidir. Orta Doğu Teknik Üniversitesi, hükmü kesinleşen veya hâlâ mahkeme sürecinde olan davalar ile ilgili kesinleşen borçları mali tabloda göstermemiştir.
Daha önce Ankara Valiliği İl İdare Kurulu Müdürlüğünün 13.03.1957 tarihli ve 390 sayılı Kararı ile Millî Eğitim Bakanlığı tarafından Mülga 6830 sayılı İstimlâk Kanunu hükümleri dâhilinde alınan 13.03.1957 tarihli ve 420/06336 sayılı Karar doğrultusunda kamulaştırılmasına lüzum görülen bulgu konusu taşınmazlar kamulaştırılmıştır.
Üniversiteye devredilen taşınmazların önceki malikleri ve/veya mirasçıları tarafından T.C. Anayasasının 46. maddesi ve 2942 sayılı Kamulaştırma Kanunu esas alınarak tazminat talep edilmiş fakat henüz sonuçlanmamış davalar vardır. Bu sonuçlanmamış davalar dışında hükmü kesinleşen davalar sonucu 248.453.462,80 ₺  tutarında borç bulunmaktadır ve bu mali tabloda yer almamıştır.
Sayıştayın açıklamasına göre her ne kadar kamulaştırılma işlemi üniversite tarafından yapılmasa da açılan davalar üniversite aleyhine olup davaların kararlarının gereği de üniversite tarafından yerine getirilmektedir. Bu yüzden Orta Doğu Teknik Üniversitesinin (muhasebe sistemine tabi ve devlet muhasebesi standartlarına uymak zorunda olan özel bütçeli kamu kurumunun) kamu bilançosundaki tüm varlık ve yükümlülüklerin gösterilmesi ve açıklanması gerekmektedir.
Sonuç olarak taşınmazların davalarından kaynaklı olup içeriği tazminat ödenmesi veya kamulaştırma bedeli olsun ya da olmasın söz konusu yükümlülüklerin 379/479 hesapları ile mali tablolarda gösteriminin sağlanması gerekmektedir. Diğer taraftan kesinleşmiş ve icra dairesi kanalıyla istenebilir hale gelmiş olan ve mali tablolarda yer almayan 16 dosyaya ait (31.12.2019 tarihine kadar 18 kişiye 1.148.514,51 ₺ ödenmiştir.) 102.080.174,29 ₺’si anapara olmak üzere toplam 248.453.462,80 ₺ tutarındaki borçla ilgili Hazine ve Maliye Bakanlığı ile görüşmeler yapılmalıdır ve her ne kadar ödenek olmadığından dolayı bu borcun ödenmesi mümkün olmadığı söylense de bu borç tutarının mali tabloda yer almaması için hiçbir sebep yoktur.
Sayıştay raporunun ikinci bulgusu ise tamamlanmış ama kapatılmamış olan dış kaynaklı hibe ile yürütülen projelerin bilançoda hataya yol açması hakkındadır.
27.11.2007 tarihli ve 26713 sayılı Resmi Gazete’de yürürlüğe giren Avrupa Birliği ve Uluslararası Kuruluşların Kaynaklarından Kamu İdarelerine Proje Karşılığı Aktarılan Hibe Tutarlarının Harcanması ve Muhasebeleştirilmesine İlişkin Yönetmeliğe göre, proje yürütücüsü projenin bittiğini muhasebeye bildirdikten sonra özel hesapta kalan tutarın iade edilmesi gereken kısmı iade edilir; kalan tutar ilgili muhasebe birimince bütçeye gelir olarak kaydedilir. Bütçeye kaydedilen tutar, hazırlanan ya da hazırlanacak yeni bir projeye verilmek üzere onaylanmış fakat gecikmiş olan hibe yerine geri ödenmesi şartıyla gelir hanesine yazılmayıp 333 Emanetler Hesabına kaydedilebilir.
Orta Doğu Teknik Üniversitesinde, uluslararası kuruluşlardan gelen destekler; yürütücüler adına açılan hesaplara aktarılmakta ve yürütücülerin hesaplarından muhasebeleştirilmektedir. Projelerin mali işlemleri ile ilgili tüm işlemler Bilimsel Araştırma Projeleri (BAP) birimince yürütülmekte ve buradan muhasebe birimine bildirimlerde bulunulmaktadır. Projelerle ilgili yazışmaları takip eden ve proje yürütücülerinin proje kapanış dilekçelerinin muhatabı olan birim ise Proje Destek Ofisidir. BAP birimi ve Proje Destek Ofisinde bulunan bilgiler; proje numarası, yürütücü ismi, proje kapanış bilgisi gibi konularda tutarsızlıklar içermektedir. BAP birimine göre 85 projeye ait 5.540.220,41 ₺’nin kapanışının yapılacağı bilgisi bulunmaktadır ve bu kurumun bildirimlerine göre muhasebe kayıtları alınmaktadır. Proje Destek Ofisine göre kapanacak proje sayısı 23 olup toplam tutar 632.421,29 ₺’yi bulmaktadır. İki kurum arasındaki veri akışı sağlıklı değildir. Bu konuya bir diğer örnek ise hareket görmeyen proje hesaplarıdır. Örneğin BAP biriminden alınan listede 2010 yılından 2018 yılına kadar açılmış 15 projeye ait banka hesaplarından 14’ünün sıfır bakiyeli olmasına rağmen halen açık gözükmesi, bir projenin Euro bakiyesinin bulunması; aynı listede yer alan projeler hakkında Proje Destek Ofisinden alınan bilgilerde ise bir projenin 2015 yılında kapanmasına ilişkin muhasebe birimince hesap özet cetveli hazırlandığı ve kapanması gerektiği, üç projenin başlangıç ve bitiş tarihi bilgilerinin iki birimde farklılık gösterdiği anlaşılmıştır.
Raporun üçüncü bulgusu proje karşılığı üniversiteye aktarılan hibelerin yanlış hesapta bulunması hakkındadır. Bu yanlış, üniversitenin yıl sonu bilançosunda hataya ve güvensizliğe sebep olmaktadır. Bu hata, tamamlanan projelerden varsa kalan bakiye tutarların aktarıldığı ve yeni projelere kaynak gelinceye değin bu projelerin masraflarının karşılanması için kullanılan bir hesap olup yapılan hatalı muhasebe işlemleri nedeniyle tamamlanmamış projelere ait kaynakların da amaç dışı kullanımına yol açması açısından risk teşkil etmektedir.2018 yılında mahsuplaşmak üzere muhasebe birimine gönderilen fakat kapatılamayan evrak sayısı 33 olup bunların toplam tutarı 667.311,12 ₺; 2019 yılında mahsuplaşmak üzere muhasebe birimine gönderilen fakat kapatılamayan evrak sayısı ise 44 olup bunların toplam tutarı 927.438,03 ₺’dir. Sonuç olarak 2019 yılında toplam 77 adet avans işleminden arta kalan 1.594.749,15 ₺ halen emanet hesapta bekletilmekte, bilançonun aktif tarafında yer alan 162 Bütçe Dışı Avans ve Krediler Hesabı ile pasif tarafında yer alan 333 Emanetler Hesabı ise kapatılmamış gözüken avans bakiyeleri nedeniyle olması gerekenden 1.594.749,15 ₺ daha fazla gözükmektedir.
Sayıştay raporunun bir diğer bulgusu ise üniversiteye ait taşınır mal takibinin yönetmeliğe uygun olarak yapılmadığıdır. Buna göre T.C. Sayıştay Başkanlığının yaptığı incelemelere göre taşınır sisteminde ambarda gözüken dayanıklı taşınırların bazılarının fiilen ambarda olmadığı ve/veya fiilen ambarda bulunmasına rağmen bazı taşınırların yıl sonu taşınır sayım cetvellerinde yer almadığı, ambarda bulunması gereken bazı dayanıklı taşınırların ambarların yetersiz olması sebebiyle çalışma ortamlarında muhafaza edildiği, dayanıklı taşınırların numaralandırma işleminin tamamlanmadığı, hurdaya ayırmaya ilişkin işlemlerin bazı birimlerde henüz tamamlanmadığı, harcama birimlerinin bünyelerinde birden fazla ambar bulunmasına rağmen Taşınır Kayıt ve Yönetim Sisteminde bu ambarların tek kod altında toplandığı görülmüştür.
Sayıştay Raporunun bu konu hakkında aktarımı şöyledir: Kurumda taşınır mevzuat hükümlerinin tam olarak uygulanmamasının taşınırların takibi, muhafazası ve kontrolünü zorlaştırdığı gibi taşınır işlemlerinde sözü edilen mevzuata aykırı uygulamaların; Bilançoda 253 Tesis, Makine ve Cihazlar Hesabı, 255 Demirbaşlar Hesabı ile 257 Birikmiş Amortismanlar ve Değer Düşüklüğü Karşılığı Hesabının doğruluğunu ve güvenilirliğini de etkilediği değerlendirilmektedir.
Sayıştay Raporunun beşinci bulgusu ise işçi statüsünde istihdam edilen personele ait kıdem tazminatı karşılıklarının ayrılmaması sebebiyle mali tabloda hata bulunmasıdır. Her kurumda 2015 ve daha önceki yıllarda ayrılması gereken kıdem tazminatı tutarları gerekli hesaplamalar yapılarak ve kamu idarelerinin ilgili birimlerince hesaplanarak liste halinde en geç 30.06.2016 tarihi itibarıyla muhasebe birimlerine gönderilmelidir. Muhasebe birimleri de yapılan bildirimler üzerine listede yer alan toplam tutarlar üzerinden 500 Net Değer Hesabına borç, 472 Kıdem Tazminatı Karşılığı Hesabına alacak kaydedecektir.
2016 yılı ve sonraki yılların dönem sonlarında, kamu idarelerinden alınan kıdem tazminatı hesaplama listesinin toplam tutarı muhasebe birimince 630 Giderler Hesabına borç, 472 Kıdem Tazminatı Karşılığı Hesabına alacak kaydedecektir.
Orta Doğu Teknik Üniversitesinin 2020 yılında 60 işçinin emekli olacağını tahmin ederek toplam 6.144.848,09 ₺ kıdem tazminatı karşılığı ayrılması için çalışma yaptığı, ancak 2019 Mali Yılı Bilançosunda 372 no’lu hesapta 122.848,09 ₺’nin kayıtlı olduğu, dolayısıyla 6.022.000,00 ₺ tutarındaki kıdem tazminatı karşılığının ilgili hesaplara yansıtılmadığı fark edilmiştir.
2021 yılı ve sonrasında 1040 işçinin emekli olacağından hareketle ayrılması gereken kıdem tazminatı karşılığı tutarının 129.223.561,00 ₺ olduğu, ancak 2019 Mali Yılı Bilançosunda 472 Kıdem Tazminatı Karşılığı Hesabında herhangi bir tutar bulunmadığı ortaya çıkmıştır. Kamu İdaresinin muhtemel risklere ve olaylara karşı ayırması gereken karşılıkları muhasebe kayıtlarına ve mali tablolarına yansıtmaması, faaliyet hesaplarından 630 Giderler Hesabındaki 21.677.728,80 ₺ tutarındaki eksiklikten dolayı bilanço hesaplarından 590 Dönem Olumlu Faaliyet Sonuçları Hesabında aynı tutarda fazlalık bulunmasına yol açmıştır.
Kamu idaresinin ihtiyatlık ilkesi gereğince ayırması gereken maddi tutarlar muhasebe kayıtlarında ve mali tabloda yer almamıştır. Bu sebeple bilanço hesaplarından 372 Kıdem Tazminatı Karşılığı Hesabında 6.022.000,00 ₺, 472 Kıdem Tazminatı Karşılığı Hesabında 129.223.561,00 ₺ ve 500 Net Değer Hesabında 107.545.832,20 ₺ eksiklik ve faaliyet hesaplarından 630 Giderler Hesabında 21.677.728,80 ₺  tutarındaki eksiklik bulunmaktadır. Bu eksiklikler bilanço hesaplarından 590 Dönem Olumlu Faaliyet Sonuçları Hesabında fazlalığa sebep olmuştur. Kurumun bilançoda göstermediği eksiklik, kurumun sene sonunda sahte bir fazlalık çıkarmasına sebep olmuştur.
Raporun son bulgusu, idarenin Sosyal Güvenlik Kurumuna faturalı borcu bulunduğu; fakat bu borcun mali tabloda yükümlülük olarak gösterilmediği, bu sebeple de yine ve yine bilançoda güvensizliğe sebep olması hakkındadır.
SGK tarafından yayımlanan 09.12.2013 tarihli ve 73616264 sayılı Ek Karşılık Primi ve Faturalı Alacaklara ilişkin Genel Yazı’da; faturalı alacakların Kurumca ilgilisine ödendiği tarihte ilgili kamu idarelerine borç tahakkuk ettirilerek Mali Otomasyon Bilgi Sistemi’nde (MOSİP) görüntüleneceği, kamu idarelerince her ay bir önceki aya ait borç olup olmadığının sistem üzerinden sorgulanarak borç bulunması halinde, ödemenin yapıldığı tarihi izleyen iki ay içerisinde anlaşmalı bankalara ödeneceği, süresinde ödenmeyen faturalı alacaklar ile ilgili 5434 sayılı Kanun hükümlerine göre gecikme faizi uygulanacağı belirtilmiştir.
MOSİP’te bulunan verilere göre Üniversitenin 2015 yılından 2019 yıl sonuna değin 88.867.048,28 ₺’si anapara ve 40.585.335,32 ₺’si gecikme faizi olmak üzere toplamda 129.452.383,60 ₺ tutarında faturaya dayalı borcu bulunmaktadır. Bu borçlardan 2015, 2016, 2017 ve 2018 yılına ait olanların ödemesi hiçbir şekilde yapılmamış ve bu borçların faizi nedeniyle anaparaya yakın gecikme cezası uygulanmıştır.
Bir diğer sorun da Üniversitenin ödemesi gereken mali yükümlülükleri olmasına rağmen bu bilgilerin faaliyet raporlarına ve mali tablolara yansımamış olmasıdır.
Merkezi Yönetim Muhasebe Yönetmeliğinde vadesi geçmiş, ertelenmiş veya taksitlendirilmiş vergi ve diğer yükümlülükler için 368 Hesabının veya 379 Diğer Borç ve Gider Karşılıkları Hesabının kullanılmasına cevaz veren hükümler bulunmakta olup Kamu İdaresi bu hesaplara herhangi bir kayıt yapmamıştır.
İdarenin geçmişten gelen ve gelecek yıllarda ödemekle yükümlü olduğu 129.452.383,28 ₺ borcunun mali tablolara yansımaması, 5018 sayılı Kamu Mali Yönetimi ve Kontrol Kanunu ve bu Kanun temel alınarak yapılan tüm düzenlemelerin amacına ters düşmekte, şeffaf ve hesap verebilir bir kamu mali yönetim sistemi kurma ve geliştirme ilkelerini yerine getirmemektedir.
Bu bulgulara ek olarak üniversitenin Sosyal Güvenlik Kurumuna ödediği belli başlı miktarların iadesinin sağlanmadığı tespit edilmiştir.
Aylıklarını aldıktan sonra istifa eden, ücretsiz izne ayrılan, görev süresini dolduran, mahkeme kararı işine son verilen kişilerin işten ayrılması durumunda ya da kamu görevi son bulmuş kişinin ödenmiş olan devlet kesenekleri ile genel sağlık sigortası primleri SGK tarafından iade edilmemiştir.
2017 yılında 62 alacak dosyasına ait 28.047,12 ₺, 2018 yılında 76 alacak dosyasına ait 37.595,76 ₺ ve 2019 yılında 88 alacak dosyasına ait 54.492,33 ₺ olmak üzere, toplamda 226 alacak dosyası ile ilgili olarak 120.135,21 ₺ 2019 mali yıl sonuna değin SGK’den tahsil edilememiştir.
Kamu İdaresi, 28.01.2020 tarihinde Sosyal Güvenlik Kurumuna tekrar müracaat etmiş ve karşılıklı çalışmalar sonucunda 2017 yılına ait 62 alacak dosyasına mahsuben 12, 2018 yılına ait 76 alacak dosyasına mahsuben 22 ve 2019 yılına ait 88 alacak dosyasına mahsuben 56 kişi borcu dosyasında kayıtlı Emekli Sandığı Primlerini tahsil ederek ilgili dosyaları kapatmıştır. Buna rağmen üniversitenin SGK’ye yersiz ödediği kesenek ve prim alacaklarının tahsilatında yaşanan gecikmeler, bilanço hesaplarından olan 140 Kişilerden Alacaklar Hesabındaki kayıtlı tutarın artmasına yol açmıştır; bunun yanı sıra idarenin bu tür alacakları için yasal süreçleri işletememesinin, alacakların zaman aşımına uğraması açısından da risk teşkil ettiği değerlendirilmektedir.
Yazı boyunca verilen bilgiler T.C. Sayıştay Başkanlığı’nın 2020 yılında yayınladığı 2019 yılına ait denetim raporundan ve Orta Doğu Teknik Üniversitesi Strateji Geliştirme Başkanlığının 2020 yılında 2019 yılına ait yayınladığı faaliyet raporundan alınmıştır. Verilen bilgiler direkt olarak kullanılmış olup yanlış anlaşılma olmaması için bilgiler sadece açıklanmış, yorumlanmamıştır.
https://yazhocam.com/kampus/versan-kok-karnesi/versan-kok-karnesi-bolum-3-ekonomi/
9. ODTÜ Onur Yürüyüşüne yönelik polis müdahalesinin ardından ODTÜ öğrencileri boykot kararı aldı ve Rektörlük önünde “Verşan Kök, ODTÜ’ye rektör olamaz!” ve “Polis varsa ders yok!” sloganları atıldı.
10 Mayıs 2019 günü verilen mücadele kampüs dışına taşınmış ve etkilerini bugüne kadar sürdürmeye devam etmiştir. O gün gözaltına alınan ve haklarında 3 yıl hapis cezası talep edilen 18 öğrenci ve 1 akademisyenin davası hala devam etmektedir. Bu gün ODTÜ tarihine sadece 9. ODTÜ Onur Yürüyüşünün zor kullanılarak bastırılması olarak değil; zorbalığa direnişin de bir sembolü olarak geçmiştir.
2018’in Aralık ayında yapılacak olan “Ekonomik Kriz ve Nedenleri “, “19 Aralık Katliamı Anması“ ve “Neoliberalizm Çıkmazı: Endüstri 4.0, Sarı Yelekliler“ panelleri Rektörlük tarafından kısıtlandı. Rektörlük, Valilik tarafından OHAL döneminde getirilen süresiz etkinlik yasağı gerekçesiyle okula çevik kuvvetin girmesine izin verirken, etkinliklerin gerçekleşeceği 19 Aralık 2018 günü İktisadi İdari Bilimler Fakültesi ve Matematik Fakültesinde öğleden sonraki bazı dersler dersler iptal edildi. Bu yasaklar “Rektörlüğün Panel OHAL’i” diye nitelendirilirken mecliste “Antidemokratik bu uygulamalardan derhal vazgeçilmesini istiyor, muhalefeti susturacağım diye okulları kapatmayı göze alan bu anlayışı kınıyoruz.“ sözleriyle gündeme geldi. Rektörlük 20 Aralıkta attığı “seçim süresi boyunca yapılmak istenilen panel ve forumlara izin verilmeyeceği” konulu mailiyle yasakların devam edeceğini gösterdi.
6 Temmuz 2018 tarihli mezuniyet gününde Rektörlük’ten alanda çekim yapmaları için önceden izin almış olan ODTÜ Medya Topluluğu, Rektör Mustafa Verşan Kök’e yönelik gerçekleştirilen protestolarda öğrencilere müdahale edilişini AnlatHocam isimli Youtube kanallarında yayınladı. Ardından Rektörlük, bu videoyu yayınlayarak ODTÜ’yü küçük düşürücü duruma soktukları iddia edilen topluluğun öncelikle ekipmanlarına el koydu ve topluluk askıya alındı. ODTÜ Medya Topluluğu ise kampüste uygulanmaya çalışılan medya sansürünü kabul etmeyerek üretimlerine devam edeceğini duyurdu. Kampüsteki diğer toplulukların desteği ile birlikte ODTÜ MD Vişnelik Tesislerinde ARAFİVA Fest isimli bir konser etkinliği düzenlendi ve topluluk elde edilen gelir ile yeni ekipmanlar aldı. Yayın hayatına eskisinden daha istikrarlı bir şekilde devam eden topluluk, 19 Aralık 2018’de Maraş Katliamı paneline yapılan polis müdahalesini sosyal medya hesaplarından paylaşmaları üzerine kapatıldı. Bu mail, kendileri dışında diğer tüm topluluklara atıldı. Mailde; izinsiz etkinlik düzenleme, siyasi parti görüşlerini fikir ya da eylemle hayata geçirme gibi ODTÜ Medya Topluluğunun ihlal etmediği birçok madde sıralandı. Panel ODTÜ Medya Topluluğu tarafından düzenlenmişcesine sunulan kapatılma sebepleri Rektörlüğün uzlaşmadan uzak bir tavır içerisinde olmasının son örneğiydi. Sadece panele yapılan müdahaleyi sosyal medya hesaplarında paylaştıkları için kapatılan topluluğa destek için değil, ayrıca kampüste artan baskı, sansür ve sessizleştirmeye karşı öğrenciler sessiz kalmayarak kampüs içinde yürüyüşler düzenledi. Aradan geçen sürede ODTÜ Medya Topluluğu üretimlerine resmi bir topluluk olmadan devam ederek istenilen o kısıtlamalarla dolu, özgürlükçülükten uzak ortamın elde edilemeyeceğini gösterdi. Tarihler 18 Nisan 2019 tarihini gösterdiğinde ise Rektörlükten gelen talep üzerine toplulukla beraber bir toplantı gerçekleştirildi. Alınan toplantıda ODTÜ Medya Topluluğu ile 6 Temmuz 2018’den beri devam eden süreç yapıcı bir ortamda değerlendirildi ve topluluğun üretimlerini tekrar resmi bir topluluk olarak devam etmesi kararlaştırıldı. Rektörlük bu kararı mail yoluyla kampüse duyururken ODTÜ Medya Topluluğu da sosyal medya hesaplarından 2018 Mezuniyet Gününden bu güne kendilerine destek olan herkese teşekkür ederek dayanışmanın bir ürünü olarak üretimlerine resmi bir şekilde devam edeceklerini duyurdu.
ODTÜ geleneğinin bir parçası olan ve ODTÜ’nün tüm bileşenlerini bir araya getirme fırsatı veren ODTÜ öğrenci forumların sonuncusu, Verşan Kök’ün rektörlüğü döneminde 25 Aralık 2017’de ODTÜ KKM’de gerçekleşti. ODTÜ’nün atanmış rektörü Verşan Kök ilk 4 yıllık görevi süresince 8 Mart 2017 ve 25 Aralık 2017’de olmak üzere 2 foruma katılıp ODTÜ öğrencilerinin sorularını cevaplamaya çalıştı. Bu öğrenci forumları  ODTÜ’nün ve ODTÜ öğrencilerinin yaşadığı sorunları, teknik ve fikri yetersizlikleri su yüzüne çıkarırken kampüsün demokratik ve kolektif bilincini de yaşatıyordu. Verşan Kök’ün 2017’den bu yana görev yaptığı okulun öğrencisinden ve sorunlarından uzak bir politika yürüttüğü fikirleri, alınmayan forumlar hakkında bir açıklama yapmaması üzerine daha da güçlenmiştir.
 Verşan Kök rektör olarak atandığında öğrenci sorunlarını ilk ağızdan dinlemek amacıyla forumlar ve anketler düzenledi. Gerçekleşen son forum 27 Aralık 2017 tarihindeydi. Bu forumda üniversitenin kendi yaptığı anketin ne kadar sağlıklı olduğu tartışıldı, öğrencilerin yönetim baskısı istemediği öğrenciler ağzından belirtildi. Bu forumda en çok tartışılan konulardan biri LGBTİ+ Topluluğunun birden çok etkinliğinin engellenmek istenmesiydi. Özellikle Fizik Bölümünde transfobi ve homofobiyi konu alan Romeos filminin gösterimi sırasında idare tarafından elektriklerin kesilmesi ve polisin müdahalesiyle öğrencilerin bölüme kilitlenmesine öğrenciler tepki gösterdi. Bu tepkiler üzerine Rektör Verşan Kök “Kararı valilik aldı, kararı valiliğin önünde protesto etmeniz daha doğru olur. Doğrudur yanlıştır tartışılır ama bu kararı rektörlük almadı. Bu bir karardır, bu kararı valilik almıştır.” diyerek karşılık verdi. Bu etkinlikler üniversite içinde yapıldığında üniversitenin öğrencilerini korumak amacıyla elektrik kesintisi uyguladığını kabul etti. Forumlarda konuşulan konulardan biri de kütüphane ve yemekhane binalarının yetersizliğiydi. Vaatler arasında yeri belli olmayan bir kütüphane ve yemekhane binasının yapımı da vardı. Rönesans Holding AŞ ve Türkiye İş Bankası AŞ’nin destekleriyle yapılacak olan projenin çizimi Yazgan Mimarlık tarafından yapıldı. Yeşil ile iç içe ve herkese eşit oranda doğal ışık sağlayan ve sürdürülebilir bir bina yaratma fikriyle tasarlanan, 2019 yılında çizimi tamamlanan projenin 7.175 m2lik bir alanı kaplaması planlandı. Proje, öğrenci ve akademisyenler için tasarlanan kolektif çalışma alanları ile birlikte etkileşimi artırarak bilgi üretimine katkı sağlamayı, aynı zamanda da sosyal faaliyetler için kaliteli bir platform oluşturmayı amaçlıyor. Konum olarak Ar-Ge çalışmalarının yürütüldüğü Teknokent bölgesine yakın olması nedeniyle, projenin çeşitli araştırmalar için kuluçka görevi üstleneceği öngörülmekte. İnşaata başlanması durumda yemekhane ek binası 860, ortak çalışma alnından ise 770 öğrenci faydalanabilecek. 2017 forumunda Verşan Kök tarafından bitiş tarihi 1 Ekim 2019 olarak duyurulan projeye 2020 yılında hala başlanmadı. Forumda değinilen bir diğer kampüse ek amfi konusu ile ilgili de 12 Nisan 2018’de eskiden Türk Dili Bölümü binasının olduğu alana temeli atılan Yüksel Proje Amfisi ise 11 Ocak 2019 Cuma günü yapılan törenle açıldı. Yüksel Projenin bağışlarıyla hayata geçirilen proje, her yıl bölümlerin artırılan kontenjan sayısının yarattığı derslik ve amfi yetersizliğini çözmeyi amaçladı. ODTÜ Yüksel Proje Amfisi üniversitenin farklı bölümleri için amfi ve derslikler barındırmaktadır. Yüksel Proje Amfisi ODTÜ Ankara Kampüsündeki ilk hibe proje olma özelliğini taşıyor. Projenin geliştirilmesinde ODTÜ mensubu birçok mimar ve mühendis görev aldı.
https://yazhocam.com/kampus/versan-kok-karnesi/versan-kok-karnesi-bolum-2-ozgurluk-kisitlamalari/
Kendisini 33 yıllık ODTÜ’lü olarak tanıtan Verşan Kök, seçim sonucuna saygı duyacağından ancak ODTÜ’nün rektörsüz kalmaması için sonradan bu görevi kabul ettiğinden bahsetmiştir. Rektör olarak atandıktan 10 dakika sonra sosyal medyada Gezi Parkı imzası, orgeneral çocuğu olduğu ve beyaz şaraplı fotoğraflarının ortaya çıktığını söyleyen Verşan Kök “ODTÜ kültüründen olduğum anlaşıldı.” demiştir.
ODTÜ dinamiklerinden ve kültüründen ödün vermeden yeni yaklaşımlar getirerek topluma daha çok katkı vermek için çalışacaklarını dile getiren Verşan Kök sözlerine, “Önce kendisiyle, sonra toplumun tüm kesimleriyle barışık farklı bir ODTÜ göreceksiniz.” diye devam etmiştir. “En önemli yaklaşımlarımızdan biri ODTÜ’yü biraz daha farklı yönüyle tanıtmaktır.” diyerek ileriki süreçte akademik çalışmalarla, araştırma, eğitim ve topluma katkı konularıyla gündeme gelmek istediklerine de vurgu yapmıştır. Fildişi kulelerde oturmak istemediğinden, Ankara’da bazı okullarla işbirliği yaparak onların bilgisayar altyapılarını geliştirmek istediğinden ve tüm bunları yaparken ODTÜ’nün iç dinamiklerinden ödün vermek istemediklerini de belirtmiştir.  Buna karşın seçilmiş son rektör olan Prof. Dr. Ahmet Acar döneminde Times Higher Education tarafından yapılan Dünya Üniversite Sıralamaları’nda (2014) 85. sırada gördüğümüz ODTÜ, 2021 yılında 801-1000 bandına kadar gerilemiş, Verşan Kök’ün ODTÜ’yü akademik çalışmalarla ve başarılarla gündeme getirmek isteme çabası da lafta kalmıştır. Ayrıca bizler, akademik yapının en büyük bileşenleri öğrenciler olarak üniversitelerdeki akademik ortamın rektör ile nasıl etkilendiğini,  üniversitelerin temel işlevinin araştırma olduğunu ve rektörlerin de bu araştırma standartlarını belirlediğini biliyoruz. Bu yazıda da Verşan Kök’ün 2016-2020 yılları arasında sürdürdüğü rektörlük görevi boyunca ODTÜ’de yaşanan İdari, Ekonomik ve Kültürel gelişmeler derlenmiş, ihlal edilen özgürlükler incelenmiştir. Diğer bir deyişle Verşan Kök Karnesi oluşturulmaya çalışılmıştır.
Vegan yemekhane menüsü; ODTÜ’de senelerdir talep edilen, ancak hala daha tam anlamıyla karşılanmayan bir ihtiyaç. Bu konuda ODTÜ Vegan Topluluğundan aldığımız bilgilere göre, Rektör Verşan Kök; vegan menü talebiyle kendisi ile görüşmek isteyen öğrencileri, sekreterine yönlendirdi ve bu taleplerini mail ile iletmelerini söyledi. Verşan Kök ile görüşme talebinde bulunulmasına rağmen istenilen iletişim kurulamadığı için, öğrenciler daha sonra yemekhane müdürü ve diyetisyen ile görüşmeler gerçekleştirdi. Bu görüşmelerde ise öğrencilere yemekhanede yeterli sayıda çalışan olmaması nedeniyle vegan menü hazırlanamayacağı şeklinde geri bildirim yapıldı. Bu gelişmeler sonrası vegan menü talebiyle dilekçeler toplanarak yeniden yemekhane diyetisyeni ile görüşüldü. Bu görüşmede, yemekhaneye direkt vegan banko yapılamayacağı, vejetaryen bankoya vegan seçeneklerin eklenebileceği aktarıldı. Ayrıca her dönem ihaleye girip en ucuz firmayla anlaşıldığı için hazır gıdaların vegan olup olmadığının kontrolünün yapılamayacağı söylendi. Sonuç olarak, Rektörlük vegan menü talebinde aktif rol oynamadı ve öğrenciler yemekhane çalışanları ile kurdukları ilişkiler sayesinde vegan beslenenler için az da olsa alternatif seçenekler sunuldu. Ancak hayvansal gıda içeren çoğu yemek için ODTÜ yemekhanesinde hala vegan alternatif bulunmuyor.
27 Kasım 2016 tarihinde üç tanesi ODTÜ sınırları içerisinden geçecek dört farklı yol planı onaylandı ve planlar ihale için sıraya alındı. Ardından 2017 yılında Bilkent-ODTÜ Yolu tekrar gündeme geldi. 15 Ağustos 2017 tarihinde Verşan Kök, “ODTÜ-Bilkent Üniversitesi sınırında öngörülen bu taşıt yolu doğal yapıyı dikkate almamakta olup doğal yapının tahribine ve niteliksizleşmesine yol açacaktır. Planlarda öngörülen yolun ODTÜ arazisinden geçen kısmı tescilli orman arazisine denk gelmektedir.” şeklinde açıklamalarda bulundu. Aynı zamanda “Aslında çok genel ve çok basit bir şekilde öngörülen taşıt yolu güzergahının batı yönünde kaydırılarak belirlenmesi ve genişliğinin 50 metreden 25 metreye ya da 30 metreye daraltılması söz konusu olumsuzlukları azaltır.” ifadelerini kullandı. Dönemin Belediye Başkanı Melih Gökçek bu açıklamanın ardından “Boşuna heves etmesinler. Nasıl 1071 Malazgirt Bulvarı bitirildiyse, buralar da bitirilecek. Bizim başka çaremiz yok. Biz buralara konut, ticaret merkezi yapmayacağız. Halkın ihtiyacı olan yolu yapacağız. Bu yolları da ya yapacağız, ya yapacağız.” ifadelerini kullandı. ODTÜ öğrencileri yaz boyunca yol güzergahında çeşitli yürüyüşler ve basın açıklamalarıyla kendilerini ifade etti.
22 Ağustos 2017 tarihinde Yükseköğretim Kurulunda YÖK Başkanı Prof. Dr. Yekta Saraç’ın başkanlığında Ankara Valisi Ercan Topaca, ODTÜ Rektörü Mustafa Verşan Kök ve Melih Gökçek’in katılımları ile bir toplantı yapıldı ve anlaşmaya varıldı. Ardından protokol 8 Eylül 2017 tarihinde imzalandı. Protokolün 3. maddesinde yol genişliğinin 50 metre olacağı yazarken tespitlere göre belediye 50 metrenin üstünde bir alanı tahrip etti.
9 Eylül 2017 akşamı Belediye; ODTÜ arazisine 100 iş makinesi, 400 kamyon ve yüzlerce polisle giriş yaptı. Melih Gökçek ise yıkımın ardından “ODTÜ Rektörlüğü ile yapılan protokol gereği açılacak 4,5 km’lik yolu bir gecede açarak Büyükşehir Belediyesi bir rekora daha imza attı.” şeklinde tweet attı.
Mimarlar Odası Ankara Şubesi bu doğa kıyımına yol açan proje hakkında Çevre ve Şehircilik Bakanlığına ve Ankara Büyükşehir Belediyesine dava açtı. Ankara 9. İdari Mahkemesi bu davada, Bilkent Şehir Hastanesine ulaşıma ilişkin ODTÜ arazisinde yol açmak için yapılan ağaç katliamına dair planların yürütme kararını durdurdu. Böylece, ODTÜ’ye verilen telafisi mümkün olmayan zarar ve yaşanan hukuksuzluk gözler önüne serildi. Mimarlar Odası Ankara Şubesi, ODTÜ Yolu’ndaki ağaç katliamının sorumlusu Verşan Kök ve Melih Gökçek hakkında suç duyurusunda bulundu.
26 Kasım 2018 tarihinde kampüsün 100. Yıl İşçi Blokları Mahallesi’ne yakın olan A4 kapısından giriş yapan Psikoloji Bölümü öğrencisi İrem Kütük, A4 yokuşu olarak adlandırılan yokuştan aşağı doğru inerken arkadan gelen ve arka kapağı açık olan kamyonetin kendisine çarpması sonucu yaşamını yitirdi. ODTÜ İç Hizmetler Müdürlüğüne bağlı olduğu tespit edilen kamyonetin kampüse arka kasa kapağı açık bir şekilde giriş yaptığı, rampadan inerken kapağın yaya yoluna doğru açıldığı kamera kayıtlarına yansıdı. Açık kapağın kendisine çarpması sonucu ağır yaralanan İrem Kütük, ODTÜ Sağlık Merkezi ambulansının müdahalede yetersiz kalması sonucu yaklaşık yarım saat başka bir ambulans için bekletildi ve kaldırıldığı Atatürk Eğitim ve Araştırma Hastanesinde hayatını kaybetti. Yaşanan olay sonrası öğrenciler, kampüsün yoğun olduğu saatlerde iş araçlarının işlek kapılardan içeriye sokulması ve girişlerde gerekli denetimlerin yapılmaması konularında yönetimin açık ihmallerinin bulunduğunu gerek yaptıkları protesto yürüyüşleriyle gerekse yayınladıkları bildirilerle dile getirdiler. Rektörlük ise yaptığı ilk açıklamada olayla ilgili detaylı inceleme başlattıklarını söylerken, ilerleyen zamanda Psikoloji Bölümü öğrencileri ile yapılan görüşmede ise eğer bir ihmal varsa bunu kabul edeceklerini fakat eski yönetimin de bu konuda sorumlu olduğunu dile getirdi. Şoför ise kapağın ilk defa o gün açılmadığını daha önce de yollarda açıldığını ve o araçla trafiğe çıkmasına izin verildiğini ifade etti. Bir yandan hukuki süreç devam ederken 2018 Aralık ayı başlarında A4 yokuşuna hız kesici kasisler, yol delinatörleri ve bariyerler yerleştirildi. Dava süresince ifade veren İç Hizmetler ve Taşıt Müdürlükleri çalışanları birbiri ile çelişen ifadeler verdi ve atölyede kapağın yan kasaya sabitlenmesi için gereken pimi en son kimin taktığı ya da denetlediği ise belirlenemedi. Öte yandan 2019 yılı ortalarında A4 yokuşuna paralel olacak şekilde ayrı bir yaya yolu yapıldı ve yol kenarındaki kaldırımlar yayalara kapatıldı. Haziran 2020’deki yargılama sonucunda, kamyonet şoförü Tahir Kepenek Türk Ceza Kanunu’nun 85. maddesine göre  “Taksirle Ölüme Neden Olma” suçundan 4 yıl hapis cezasına çarptırıldı.
21 Ekim 2019’da Türk Eğitim-Sen tarafından yayınlanan bildiri sonrası üniversitelerin sosyal medya gruplarında dolaşmaya başlayan ve bir kısmı kamuya yayılan “Cumhuriyet Yürüyüşü’’ adı altındaki çağrı mesajları ile ODTÜ’de 23 Ekim 2019 Çarşamba günü çeşitli okullardan öğrencilerin katılmasıyla bir yürüyüş yapılması planlandı. Çağrı mesajlarında provokasyon niteliğinde bir yürüyüş olacağı, ODTÜ ile ilişkisi olmayan kişilerin yürüyüşe katılacağı ve olası bir durumda “kırım” yapılacağı ifadesi dikkat çekti. Tüm bu ifadelere rağmen bu kişilerin kampüse girmelerine göz yumuldu. Daha önce Boğaziçi Üniversitesi, Ankara Üniversitesi Dil ve Tarih Coğrafya Fakültesi ve Hacettepe Üniversitesi gibi okullarda düzenlenen bu yürüyüşlerin çoğunlukla bildiri kapsamının dışında, saldırı amaçlı olduğu ve çoğu öğrenci olmak üzere çok sayıda üniversite mensubunun yaralanmasıyla sonuçlandığı görülmüştür. ODTÜ öğrencileri ise benzer bir provokasyonun ODTÜ’de gerçekleşmesine yol açabilecek hiçbir eylemi kabul etmediklerini açıklamak ve ODTÜ Rektörlüğünün hem kampüs kültürünü hem de öğrenci güvenliğini korumasını talep etmek adına 23 Ekim 2019 saat 11.30’da Rektörlük binası önünde bir basın açıklaması yaptılar. Rektörlük tarafından gönderilen mailde, “Üniversitemizde yapılması planlanan yürüyüşün yapılmayacağı anlaşılmıştır.” gibi muğlak bir ifade kullanılmıştır. Rektörlük, belirli grupların okula girmeye çalışmaları durumunda takınacağı tavrı ise açıkça belli etmemiştir. ODTÜ bileşenleri ise kendi deyimleriyle planlanan provokasyonun önüne geçmiş, Rektörlüğü sorumluluk almak zorunda bırakmışlardır. Ancak okula aynı grup tarafından yapılan provokasyonlar sadece bununla sınırlı kalmamış, iki farklı saldırı daha gerçekleşmiştir.
29 Aralık 2019 tarihinde İİBF A Binasındaki FAUD Amfisinde Namık Kemal Anması gerçekleştireceklerini iddia eden Savunma Sanayi Topluluğu, Avrasya Topluluğu ve Türkçe Topluluğunun dışarıdan getirdiği kalabalık bir kitle ve büyük bir polis ordusuyla İİBF A binasına girmeye çalışmasıyla gerçekleşmiş ve bu uğraşları polis ve güvenlik korumasıyla güvence altına alınmıştır. Yine üniversite ile uzaktan yakından alakası olmayan kişiler rektörlüğün müsaadesi ile kimlik sorulmaksızın minibüsle İİBF binasının önüne getirilmiştir. İçeri alınan bu grup; öğrenci ve hocaları tehdit etmekle kalmamış, bir öğrenciyi de darp etmişlerdir. ODTÜ İİBF Dekanlığı bu etkinliğin yapılmasına izin vermediklerini belirtmiş, ODTÜ öğrencileri de dekanlığın yanında olduklarını açıkça belli etmişlerdir.
Yapılan son provokasyon ise 19 Şubat 2020 tarihinde yine aynı öğrenci grubu tarafından polis korumasında gerçekleşmiştir. Bu öğrencilerin kampüse bu kadar rahat girmesindeki esas sorumlu daha öncelerde olduğu gibi yine ODTÜ Rektörlüğü olmuştur. Dışarıdan gelen öğrenci grubunun ellerinde coplarla öğrencileri tehdit etmesi ve yaralamasına resmen bu provokasyona da Rektörlük tarafından göz yumulmuştur. Bununla birlikte olayların ertesi günü Rektörlük tarafından öğrencilere gönderilen e-postada “Uzun süredir yapılan incelemeler sonunda, olaylara dışarıdan katılan bu kişilerin çoğunluğunun kampüsümüze girişlerinin, bazı mensuplarımız tarafından ODTÜpass’a ziyaretçi kaydı yapılması yoluyla sağlandığı görülmüştür.” beyanına yer verilerek olayların yaşanmasına sebep olan güvenlik zafiyeti bir nevi itiraf edilmiştir.
ODTÜ öğrencileri tarafından yapılan açıklama ise “Tüm bu yaşananlar bize göstermiştir ki; kendilerini ‘ODTÜ biziz’ diye tanıtanların ne ODTÜ ile bir bağı vardır ne de ODTÜ’nün demokratik yapısı ve geleneği ile. ODTÜ ne rektörün, ne faşist çetelerindir. ODTÜ, öğrencilerinindir. ODTÜ bizimdir!’’ şeklinde olmuştur.
Eymir Gölü, 1956 yılında özel kanunla kurulan ODTÜ’ye tahsis edilen 45 kilometrekare büyüklüğündeki arazinin içerisinde yer almaktadır. ODTÜ kurulduğundan bu yana Eymir Gölü’nün işletmesini üniversitenin kendisi yapmaktadır. Kurucu rektörümüz Kemal Kurdaş’ın özel çabalarıyla tüm bu arazi ve Eymir Gölü çevresi ağaçlandırılmış ve bozkırın ortasında bir yeşillik haline gelmiştir. Her metrekaresinde ODTÜ bileşenlerinin emeğinin olduğu aşikardır. Yıllar boyunca ODTÜ yönetimi Eymir Gölü’nü, ikiz kardeşi Mogan Gölü’nün aksine kel kalmaması ve yapılaşmaması için ısrar etmiştir.
ODTÜ Rektörlüğü tarafından 2018 yılı itibariyle mevcut yurt kapasitesi yeterli olmadığı için yeni bir yurt ihtiyacı belirlenmiştir. Yurt yapım maliyetinin ise 122 milyon TL olacağı öngörülmüştür. Bu miktarın okulun bütçesinin yaklaşık dörtte birine denk gelmesi nedeniyle dışarıdan destek olacak başka bir kaynak aranmıştır ve ODTÜ Rektörlüğü, KYK ile Kavaklık arazisinde yurt yapımı için bir protokol imzalamaya karar vermiştir. Mayıs 2018’de bahsi geçen protokol imzalanmıştır. ODTÜ Rektörlüğü maillerde KYK standartlarının dışına çıkıldığından, yurt binası tasarımlarının ODTÜ mimarisine uygun yapıldığından, pencere açıklıklarının KYK standartlarından geniş olduğundan ve yurt yönetiminde bir adet üst düzey Rektörlük çalışanının olacağından bahsetmiştir. Aynı zamanda da bölgedeki kavak ağaçlarının zaten endüstriyel amaçlarla ekildiği ve bir şekilde kesilecek olduğundan da bahsetmiştir.
Bölgedeki öğrencilerden “Her gün daha fazla insana ulaşıyoruz. Güçlüyüz, gücümüzün farkındayız ve umutluyuz.” sözleri duyuldu. Yayınlanan metinden 3 gün sonra, Kavaklık Direnişi’nin 55. gününde, 8 Temmuz sabah 07.00 sularında polislerin iş makineleriyle kampüse girmesiyle birlikte etraf bariyerlerle kaplandı ve inşaata başlandı. Öğle saatlerinde biber gazı müdahalesi başladı. Birçok öğrenci darp edildi, 1 öğrenci gözaltına alındı. Polisler ve öğrenciler arasındaki  olaylar şiddetlenince bazı milletvekilleri ve çok sayıda kurum temsilcisi de araziye giderek öğrencilere destek olmaya çalıştı. Fakat ODTÜ’ye girişler kapatılarak ruhsatsız inşaatı mühürlemek üzere kampüse girmek isteyen belediye ekiplerine Rektörlükten giriş izni gelmedi. Öğrenciler alandan çıkartılarak ağaç kesimine başlandı. ODTÜ’lülerin ve birtakım milletvekillerinin çabasıyla belediye alana girdi ve inşaatın ruhsatsız olduğu tespitini yaptı. Bahsi geçen arazi de esasen 2034 yılına kadar ODTÜ Geliştirme Vakfına tahsis edilmiştir ve ODTÜ Geliştirme Vakfı da kendisine tahsisli bu alanda inşaata izin vermeyeceğini söylemiştir. Aynı zamanda Mimarlar Odası Ankara Şubesi de ODTÜ ile KYK arasında yapılan yurt protokolünü yargıya taşımış ve yurt inşaatının ruhsatsız olduğunu ifade ederek rektör hakkında suç duyurusunda bulunmuştur. Ankara Büyükşehir Belediye Başkanı Mansur Yavaş, ODTÜ Rektörü Verşan Kök ile iletişime geçerek inşaatın durdurulmasını istedi. Aynı zamanda Mansur Yavaş, ağaçların kesilmemesi koşuyla yurt yapımını üstlenmeyi kabul etti fakat Rektörlüğün bu teklife henüz bir cevap vermediği belirtildi. Polis müdahalesi ve inşaat sonrasında, ODTÜ öğrencileri polis barikatlarının kurulduğu yerde tekrar bir basın açıklaması yaptı: Direnişimiz bitmemiştir, bitmeyecektir!
Bu ekolojik saldırının sonucunda KYK Yurdu Projesi’nin iptal edilmesinin gerektiği vurgulandı. Açıklamaların ardından öğrenciler Rektörlük önüne yürüyerek “Verşan Kök istifa!”, “ODTÜ’ye KYK istemiyoruz!” sloganları attı. Tepkilerin giderek çoğalması üzerine ağaç kesimine son verildi. Ankara 11. İdari Mahkemesi, protokolü hukuka aykırı bularak 12 Mart’ta iptal kararı verdi. Verilen kararda, “Kurulu bulunan intifa hakkına aykırı kamu gücüne dayalı üstün ve ayrıcalıklı yetkileri kullanarak davalı Kredi Yurtlar Kurumu Genel Müdürlüğü ile aralarında, taşınmazın öğrenci yurdu yapımı için tahsisine ilişkin protokolün hukuka aykırı olduğu ve bu protokol kapsamında gerçekleştirilen inşaat işleminde de hukuka uyarlı bulunmadığı sonucuna ulaşılmıştır. Açıklanan nedenlerle dava konusu işlemin iptaline oy birliği ile karar verildi” ifadeleri yer aldı. Kavaklık arazisinde direnen öğrenciler verilen karara ilişkin sosyal medyada “Kavaklık Direnişi zaferle sonuçlandı. Zorbalıkla, baskıyla saldırı ve tehditlerle şehir haydutluğuna soyunanlar karşısında yılmadan 10 aya aşkın süredir direniyoruz. Bugün açıklanan bu karar, doğanın sermayeye aydınlığın karanlığa, iyiliğin kötülüğe, özgürlüğün tiranlığa, umudun yarınsızlığa ve ODTÜ’lülerin saray kayyumu ve onun yönetimine karşı zaferidir. Yaşansın kavaklık direnişimiz, yaşasın onurlu zaferimiz.” ifadelerini paylaştı.
https://yazhocam.com/kampus/versan-kok-karnesi/versan-kok-karnesi-bolum-1-idari/
12 Eylül sonrası ODTÜ’de Öğrenci Temsilcileri Konseyi (ÖTK) ve öğrenci toplulukları kapatıldı. Örgütlü tüm öğrenci hareketleri sindirilmeye çalışıldı. ODTÜ’de de birçok öğrenci gözaltına alındı, tutuklandı, işkence gördü ve hatta kimisi öldürüldü. YÖK ile beraber birçok akademisyen solcu olduğu gerekçesiyle ihraç edildi. Bu baskı ortamında üniversite öğrencileri 1 Mayıs gibi özel günlerde afişler asarak ya da karanfiller bırakarak sembolik anmalar gerçekleştirdi. Örgütlü öğrenciler baskılanmış olsa da toplulukları tekrar kurmak istiyorlardı. Bunun neticesinde ODTÜ Edebiyat Kulübü kuruldu ve solcu yazarlarla söyleşiler yaptı, ödüller dağıttı ancak THBT’nin (Türk Halk Bilimi Topluluğu) tekrar kurulmasına izin verilmedi. Aydın Bodur’un aktardığına göre Dağcılık Kulübü ve ODTÜ Oyuncularının desteği ile yeni Tiyatro Kulübü açıldı ve Dürrenmatt’ın “Yunanlı Bir Kız Aranıyor” adlı oyunu çalışıldı (aktaran Bürkev, 2016). “24 Ocak Kararları”na nazire yaparak İktisat Bölümünde “ECON101 – Turgut Özal için Ekonomiye Giriş” ders notları ihraç edilmeden önce Yakup Kepenek tarafından yayınlandı (Bürkev, 2016). Tekrar örgütlenme çalışmaları ise tüm hızıyla devam etti ve ilk öğrenci derneği 1984’de Ankara Üniversitesi Hukuk Fakültesinden birkaç öğrencinin bir araya gelip kurduğu Hukuk Fakültesi Öğrencileri Derneği (HFÖD) oldu (Bodur, 2016). Daha sonrasında ODTÜ, Çukurova, Hacettepe, Ege gibi birçok üniversitede de öğrenci derneği kurmak için çalışmalar yapıldı. 1984 sonları 1985 başlarında da ODTÜ Öğrenci Derneğinin (ODTÜ ÖD) kurulması için çalışmalar başlatıldı. Dönemin rektörü Mehmet Gönlübol’dan derneğin kurulması için izin istendiğinden kapıdan içeri alınmayan öğrenciler Dernekler Yasası (1983) sayesinde tüzel kişilik elde edince Gönlübol da razı geldi. Ancak daha sonrasında dernek faaliyetleri arttıkça rektörlükten gelen baskılar ve saldırılar da arttı ve dernek başkanı ceza aldı. Dernek üyelerine gözaltılar ve cezai yaptırımlar uygulanmaya başlandı. Bu noktada örgütlü öğrenci mücadelesi kendini iyiden iyiye hissettirmeye başlayınca 1984’te YÖK ilgili maddeyi öğrenci kulüplerinin faaliyetlerini budayacak şekilde yürürlükten kaldırdı. Bunun sonucunda ODTÜ Oyuncularının çalıştığı mekan ellerinden alındı. Yine de çalışmalarına devam eden ODTÜ Oyuncuları 1987 ODTÜ Tiyatrolar Şenliğini yapabildi.
12 Eylül sonrası memleketteki sosyal, siyasal ve iktisadi birçok dinamik evrim geçirdi şüphesiz. ODTÜ de bunlardan nasibini aldı. Gerek YÖK doğrultusunda atanan rektörlerin kendilerini dogmatik hanedan üyeleri görüp istedikleri gibi at koşturabileceklerini sanması, gerek örgütlü öğrenci faaliyetlerinin kısıtlanıp sekteye uğratılması, gerek akademik personelin ihraç edilmesi ve başka ekonomik, coğrafi ve sosyal koşulların içerisinde yaşamaya zorlanması ODTÜ’nün 1980 sonrası tamamen olmasa da çoğunlukla dönüştürüldüğünün bir göstergesi. Dönem içerisinde baskıya uğrayan ve sindirilmeye çalışılan birçok öğrenci ve akademisyen yılmadı ve dayanışmaya devam etti. Örgütlü mücadeleden hiçbir zaman geri durmadılar ve her zaman bir çıkış yolu aradılar. Bugün de aynı endişelerle, taleplerle ve çıkış arayışlarıyla mücadeleye devam ediyoruz. Üniversiteler ve onların değişmez bileşenleri olan akademik personeller ve öğrenciler hiçbir zaman mücadeleyi bırakmayacaktır.
https://yazhocam.com/kampus/odtu-tarihi/odtu-tarihi-12-eylul-sonrasi-odtu-bolum-14/
Bu çalışmanın amacı, 2018 yılında yapılan seçimler sonucunda Brezilya’da başkanlık koltuğuna oturan Jair Bolsonaro’nun seçimi kazanmasını sağlayan politik koşulları incelemektir. Bu inceleme yapılırken Bolsonaro’yu destekleyen ve Bolsonaro’ya karşı olan kitlelerin argümanları dikkate alınacaktır. Birbiriyle oldukça zıt iki bakış açısını incelemek özellikle Bolsonaro’nun başkanlığa seçilmeden önceki politikalarını anlamak ve Brezilya’nın yine aynı dönemdeki siyasi koşullarını daha geniş bir perspektiften yorumlayabilmek açısından oldukça faydalı olacaktır. Bolsonaro’yu destekleyen ve Bolsonaro’ya karşı olan kitlelerin argümanlarını dinledikten sonra sonuç kısmında bu bulgular toparlanmış bir biçimde sunulacaktır.
Brezilya, 2018 yılında tarihinin en kritik başkanlık seçimlerinden birini gerçekleştirdi. Bunun sebebi ise ülkenin politik ortamının son yıllarda oldukça çalkantılı geçmiş olmasıydı. 2010 yılından beri başkanlık görevini sürdüren Dilma Rousseff 2016 yılında senato kararıyla başkanlıktan azledildi. Onun yerine atanan Başkan Yardımcısı Michel Temer’in de akıbeti Rousseff’ten farklı olmadı ve bir sonraki dönem aday olabilmesi yasaklandı. Brezilya’nın popüler siyasetçilerinden, 2003-2010 arasında başkanlık yapmış Luiz Inacio “Lula” da Silva’nın da geçirdiği soruşturma ve aldığı hapis cezası nedeniyle başkan adayı olamaması sonucunda İşçi Partisi (PT), eski São Paulo belediye başkanı ve 2005-2012 arasında eğitim bakanlığı yapmış olan akademisyen ve politikacı olan Fernando Haddad’ı başkan adayı olarak tanıttı. Haddad’ın seçim kampanyası Brezilya ekonomisi eski günlerine döndürmek üzerine kurulmuştu. Lula döneminde bakanlık yapmış bir politikacı olduğu için Lula’nın halk üzerindeki popülerliğinin avantajını yaşarken aynı zamanda da aday olduğu İşçi Partisi’nin adının yolsuzlukla ve ekonomik daralmayla anılması Haddad’ın dezavantajına olmuştur. Fernando Haddad’ın karşısındaki en güçlü isim konumuna ise Sosyal Liberal Parti (PSL)’den Jair Bolsonaro gelmiştir. Brezilya’da 1964-1985 arasında askeri hükümetin hüküm sürdüğü zamanda da görev almış olan ve daha sonra politik kariyerine başlayan Bolsonaro, militarist tutumu ve toplumdaki bazı kesimleri dışlayan politik yaklaşımı sebebiyle kimileri için tüyleri ürpertici birisiyken kimileri için de Brezilya’yı düştüğü çıkmazdan çıkaracak yeni bir yüz olarak görülüyordu. Oldukça sert geçen ve Brezilya toplumunu adeta ikiye bölen seçimi Jair Bolsonaro ikinci turda oyların %55,1’ini alarak kazanmıştır.
Jair Bolsonaro’nun profilini ve onu başkanlığa götüren koşulları incelerken iki farklı perspektif kullanmak olayları kavramak açısından oldukça önemlidir. Bunlardan birincisi Bolsonaro’yu destekleyenlerin, ikincisi de Bolsonaro’ya karşı olanların perspektifidir. Bu birbirine zıt iki tarafın ideolojileri, savundukları fikirler, kullandıkları argümanlar birbirlerinden oldukça farklıdır. İşte tam da bu nedenle Brezilya’nın siyasi atmosferini kavramak ve Bolsonaro’yu başkanlığa taşıyan koşulları anlayabilmek için yapılması gereken en gerekli hamlelerden bir tanesi iki zıt kutbun derinliklerinde gezmek, iki farklı tarafın savunucularıyla empati yapabilecek konumda yer almaktır.
2018 yılındaki başkanlık seçiminden önce Bolsonaro’yu destekleyen kitlenin ortak rahatsızlık duyduğu bazı noktalar vardı. Bu noktalardan birincisi ülkede son yıllarda artan suç oranı. Bu rahatsızlığı doğrulayan bazı istatistikler de mevcuttur. Aşağıda, Tablo 1’de görüldüğü üzere ülke genelinde cinayet oranı 2011’de her 100.000 kişide 22 kişi iken bu sayının neredeyse her yıl ciddi şekilde arttığı ve en sonunda 2017’ye baktığımızda 30,5 seviyesine yükseldiği gözlemlenebilir. Bir başka deyişle bu zaman diliminde işlenen cinayet oranı %40’a yakın artış göstermiştir. Yine bu konuda çok eleştirilen Amerika Birleşik Devletleri’nde bu rakamın 5,3 olması da durumun vahametini gösteren bir diğer istatistik.
Ülkedeki artan güvensizlik iklimiyle alakalı devlete yöneltilen eleştirilerden birisi kamu güvenliğine ayrılan harcamanın yetersiz olduğudur. Brezilya Kamu Güvenliği Forumu’nun (FBSP) yöneticisi Samira Bueno, Brezilya hükümetinin şiddetle mücadelede başarıyı getirecek politikalara sahip olmadığını belirtiyor. Bueno’ya göre özellikle suçlularla en ön cephede mücadele eden polislerin maaşı oldukça düşük. Bununla birlikte olayın sadece maddi olmadığını belirten Bueno, hükümetin geliştireceği ve federal, eyalet ve yerel hükümetlerin işbirliğinde gerçekleştirecek bir politikanın gerekliliğinden söz ediyor (Boehm & Borges, 2016).
Bolsonaro taraftarları ülkedeki artan şiddet olaylarını çözecek kişinin Bolsonaro olduğu konusunda mutabık. Hatırlatmak gerekirse 1977’de Agulhas Negras Askeri Akademisinden mezun olan Jair Bolsonaro 1988 yılına kadar askeriyede görev yaptı. Askeriyede görev yaptığı dönemin büyük çoğunluğu ülkede ordunun yönetimi elinde tuttuğu zamana (1964-85) denk gelmiştir. Asker kökenli bir siyasetçi olan Bolsonaro da ülkede artan şiddetle alakalı yaptığı açıklamalarda polislerin öldürdükleri kişiler için yargılanmaması gerektiği gibi, aksine ateş etmesinin olumlu anlamda onları diğerlerinden ayırmak gerektiğini belirtmiştir (Vox, 2018). Bunun yanında, halkın daha kolay silahlanabilmesini isteyen Bolsonaro, silah alımını kısıtlayan yasaların kaldırılmasını savunuyor ve kurallara uyan vatandaşların meşru müdafaa haklarının olduğunu belirtiyor (Phillips, 2018). 2017 yılında yaptığı açıklamada ateş etmeyen ve öldürmeyen polise polis denilemeyeceğini ifade eden Bolsonaro, polisi daha fazla ölümcül güç kullanmaya çağırmaktadır. Geçmişte, polis işkencesinin uyuşturucu ve insan kaçakçıları üzerinde kullanılmasını da savunmuştur (Faiola & Lopes, 2018). Böylesine radikal açıklamalar, ülkedeki güvensizlik ortamından bunalmış olan ve bir değişim talep  eden insanların umutlarını Bolsonaro’ya kaydırmasında büyük rol oynuyor.
2018 yılındaki seçimlere giderken Brezilya toplumunun bir kesiminin Bolsonaro ile ilgili ciddi endişelere sahip oldukları gözlemlenmiştir. Bu endişelerin ilki, yukarıda sözü edilen ve Brezilya tarihinin en büyük yolsuzluk davası olarak bilinen bu davanın tamamıyla siyasi bir dava olup Bolsonaro’yu başkanlığa taşımasıdır. Dava hakkında detaya girmek gerekirse 2003-2011 yılları arasında başkanlık yapmış olan Lula, rüşvet aldığı gerekçesiyle 2017 yılında hakim Sergio Moro tarafından 9 yıl 6 ay hapse mahkum edilip hapis cezasının kesinleşmesinden sonra Nisan 2018’de polise teslim olmuştur (BBC, 2018). Daha sonraki süreçte de başkanlık seçimlerinde katılmasına izin verilmemiştir (Al Jazeera, 2018). O zamanki koşullarda Jair Bolsonaro’nun en güçlü rakibinin bir anda saf dışı kalması elbette Bolsonaro’nun işini oldukça kolaylaştırdı. Hapiste olduğu 2018 yılında bile Lula anketlerde birinci sırada gösteriliyordu (Vox, 2018). Lula’nın seçime katılamayacağı kesinleşince Bolsonaro’nun önü açıldı. Bu davanın siyasi bir dava olduğu iddialarını güçlendiren detaylar Haziran 2019’da ortaya çıktı. The Intercept Brazil’e göre hakim Sergio Moro tarafsız hareket etmemiş, Lula’nın kesin olarak hapse girmesini sağlamak için savcılara soruşturma hakkında ipucu ve tavsiyeler vermiştir ve basında Lula’ya nasıl saldıracakları konusunda önerilerde de bulunmuştur (Bevins, 2019).
Bolsonaro’nun saldırgan mizacının hedef aldığı bir diğer alan ise siyahilerdir. Bolsonaro’ya “Eğer oğlun siyahi bir kadınla birlikte olsaydı ne yapardın?” sorusuna verdiği cevap ise “Ortada böyle bir risk yok çünkü oğullarım iyi eğitim gördü.” olmuştur. 2017 yılında yaptığı bir konuşmada da geleneksel Afro-Amerikan toplulukları hedef alan Bolsonaro, en hafiflerinin 100 kilodan daha ağır olduğunu, hiçbir şey yapmadıklarını, doğum yapma konusunda bile iyi olmadıklarını söyleyerek bu topluluğun her bir bireyini hedef almıştır.
Bugünün dünyasında insanlar genelde siyasetten, siyasetin kurumlarından ve araçlarından bıkmış durumdadır. Bir nevi toplumsal tükenmişlik sendromu olarak görülebilecek bu psikolojik durum insanları alışıldık politikalar yürüten siyasetçiler yerine sorunlara alışılmadık ve bazen de radikal olarak görülebilecek şekilde yaklaşan politikacılara yönlendirmektedir. Bolsonaro örneğinde görüldüğü gibi radikallik, toplumsal ve siyasi şartlarla birleştiğinde insanların büyük çoğunluğunun artık benimsediği ve neredeyse hemfikir olduğu insani değerlerin karşısında bulunan birisinin bile bir ülkenin başına gelebilmesine neden oluyor. Burada yapılması gereken şey; halkların bizzat kendi seçtikleri liderlerin gerçek yüzlerini görmesi, sınıflaşmaya ve kutuplaşmaya yol açan politikaları yürüten siyasetçiler yerine toplumsal barış ve huzur ortamını besleyecek liderler aramasıdır.
https://yazhocam.com/one-cikanlar/jair-bolsonaro-kisiligi-ve-nasil-baskan-olduguna-dair-bir-analiz/
Bundan yıllar önce insanlara “Sizce 21. yüzyılın beşte birini bitirirken insanlık sizce hangi noktada olacaktır?” diye sorulsaydı eminiz hiç kimsenin cevabı gerçekte bulunduğumuz durumun yanına dahi yaklaşmamış olurdu. Bugün itibariyle geride bıraktığımız 2020 yılında meydana gelen olaylar hepimizin hafızasına kazındı, bütün insanlığı etkileyen bu olaylar silsilesinden pek tabii ODTÜ de nasibini aldı. Geriye dönüp ODTÜ’de 2020 yılında neler yaşandığına bakmak isterseniz sizleri böyle alalım; zira biz bu yazıda geçtiğimiz seneye başka bir açıdan bakacağız.
Bu yıl bizler için kaybettiğimiz, kaçırdığımız, özlediğimiz, yaşayamadığımız, yarıda bıraktığımız veya hayalini kurduğumuz şeyler bütününden ibaretti. Dört duvar arasında benliğimizle baş başa kalıp düşündüklerimizi, “ODTÜ’de olsak ne yapıyorduk şimdi acaba?” sorusunun cevaplarını ve zamanın normal akışında yapıp değerinin farkında dahi olmadığımız şeyleri bu yazıda topladık. Umarız yeni gelen yıl bize bir öncekinde kaybettiklerimizi ve kaybetme şansı dahi bulamadıklarımızı fazlasıyla sunar, hepimize tekrar mutlu seneler.
English Proficiency Exam (EPE) yüz yüze olmadı. 3000’i aşkın hazırlık öğrencisinin merakla beklediği İngilizce Yeterlilik Sınavı yüz yüze değil, online olarak gerçekleşti. Kimi hazırlıkların okullar uzaktan eğitime geçmesine rağmen ders dahi işlemediği bir dönemin ardından yapılan sınavın etkilerini ENG101’den muaf olamayanlarda görmek gayet mümkün.
Mezuniyet Töreni gerçekleştirilemedi. Öğrencilerin en az 4-5 sene ağır uğraşlar sonucu almaya hak kazandıkları diplomalar için tören yapılamadı, pankartlar açılamadı. Yazın cübbeyle okula gidip Devrim’de fotoğraf çektiren mezunları görünce biz de onların üzüntüsünü hissettik, acılarına ortak olduk. Sonuç olarak ODTÜ 2020 mezunlarının boynu bükük kaldı.
Üçlü amfideki tanışma toplantılarına katılamadık. Bu sene ODTÜ’nün göz bebekleri olan topluluklarla (bkz. Medya) tanışmalarımız geleneksel yollarla olmadı. İlk hafta birinden çıkıp diğerine girdiğimiz, yemekhaneye asılan afişlerle ancak takip edebildiğimiz topluluk tanışmaları bu sene Zoom’da gerçekleşti.
Danışman onaylarını kanlı canlı yapamadık. Her dönem ders seçtikten sonra onay için danışmanlarımızın kapısına dayanıp bilgisayarlarına şifrelerimizi girmek için can atarken bu sene bu işlemi tek bir tıkla yapmak zorunda kaldık. Öyleyse düşünelim; madem bu işin böyle olmasının imkânı vardı neden bunca zaman bu kadar işi yüz yüze yaptık?
Hazırlıklar üst kattan gelen sandalye çekme seslerini duyup irkilmediler. Her hazırlık öğrencisinin, yani şey, 2020 öncesi, korkulu rüyası olan pop quizler bu sene maalesef yaşantımızda kendilerine yer bulamadılar. Bulsalardı da o sandalye çekme sesi eksik olacağından asla tam anlamıyla bir pop quiz olmayacaklardı.
Yemekhanede yılbaşı yemeği yiyemedik. Geçtiğimiz sene bir cuma günü yemekhaneye gidip girişteki balonları gören insanlar, bu sene yemekhanede o güzelim yemeği beraber yiyemediler. O güzel yemekler o güzel insanlara… Evet, maalesef korona.
Sınav haftalarında kütüphanede yer arayamadık. Sınav dönemlerinde kalabalığı, havasızlığı ve tuvalet sıraları ile meşhur olan kütüphanemizi bu sene yalnız, soğuk ve boş bıraktık. Kırmızı koltuklarda uyuklayamadık. Bunun yerine odamızda masamızı mesken tuttuk, lambanın ışığında ısındık ve yatağımızda kestirdik.
Matematik çimlerinde güneşlenemedik. Kütüphaneden on dakika kahve molası için indiğimiz ya da ders aralığımızda kendimizi attığımız Matematik çimlerinin yerini pofuduk aile evi koltukları aldı. Tabii bu sefer etrafımızda ODTÜ öğrencileri değil ailemiz vardı.
Sınavlarda önceki soruya dönemedik. Kim çıkıp “Öğrenciler önceki soruya dönemezse kopya çekilmez, adil bir sınav olur.” dedi? Ve ona neden inandılar? Dünya sınav tarihine geçecek bir karara imza atılıp ODTÜ’lü birçok hoca sınavlarda önceki soruya dönmemizi istemedi. Sonuç: Kopya çekmek isteyen yine kopyasını çekti, çekmem diyenler ise haksızlığa uğradı.
Hayvan dostlarımızın yanında olamadık. Zorlu bir sınavdan sonra, kütüphanede mola verdiğimizde ya da kampüste yürüyüş yaparken sevdiğimiz dostlarımızla bu sene vakit geçiremedik. Neyse ki ODTÜ Hayvan Dostları Topluluğu bizim yerimize de onlarla ilgilendi, beslemelerini yaptı ve sevgilerini bir an olsun esirgemedi. Bu vesileyle onlara da çok teşekkürler!
Geleneksel kartopu savaşı yapılamadı. Her yılın ilk kar’ı ile birlikte tüm yurtlardaki öğrencilerin Devrim’e akın etmesiyle başlayan ve birbirini tanıyan tanımayan onlarca öğrencinin hunharca birbirine saldırdığı (sadece karla değil) büyük kartopu savaşı bu sene yapılamadı. Her ne kadar bunun sebebini pandemi olarak düşünsek de, bu sene savaş yapılacak miktarda kar yağışı da olmadı.
Yaz okulunu kampüste yaşayamadık. Yazın herhangi bir dersle ilgilenmek her ne kadar zor olsa da, ODTÜ’nün en keyifli zamanlarından biridir yaz ayları. Özellikle hafta içi her yer çok tenhadır, hava nefistir… Orhan Veli görse tütüne de alışır, eve ekmekle tuz götürmeyi de unutur. Bizi bu güzel havalar mahvetti.
Eylemlerimizi rektörlük önünde gerçekleştiremedik. Yılın ilk çeyreği dışında protestolarımızı yan yana yürüyerek değil, sosyal medyada organize olarak gerçekleştirdik. Twitter’da yeri geldi #ODTÜBizleKararVer dedik, yeri geldi #ODTÜRengineKavuşsun diyerek sesimizi duyurduk.
Kampüsün tadını çıkaramadık. “Aldanma çocuksu mahsun yüzüne” dizesindeki mahsun yüz, Ankara’nın incisi, ODTÜ’lülerin gözbebeği; ODTÜ kampüsü, kampüsümüz… Bu sene hepimiz kampüsten uzaktık; Devrim’de “Tirbüşon var mı hocam?” diye sormak, Fizik çimlerinde uzanıp eş dostla sohbet etmek, Alle’de müzik dinleyerek yürümek, ormanın içinde yürüyüşe çıkmak, Gıda otoparkında oturup içmek bu sene şanslılarımız için gülümseyerek hatırladığımız anılardı, şanssızlarımız ise bunların hatırasına bile tutunamadılar. Kampüsten uzak geçirdiğimiz bu dönemde çok iyi anladık ki ODTÜ’yü çekilebilir kılan en önemli şey gerçekten kampüsüymüş.
https://yazhocam.com/kampus/odtu-rewind-2020-basaramadik/
Futbol kimimiz için bir spor, kimimiz için yaşamın tamamı, kimimiz için ise dünyanın sömürülmesinde kullanılan bir araç… Anlamı kişiden kişiye değişiklik gösterse de futbol, bugün dünyanın en çok takip edilen spor dalı. Milyarlarca insan, yirmi iki oyuncunun bir topun peşinden koşmasını izlemek için ekranların başına kilitleniyor, gündelik hayatlarına hiçbir yararı olmayan takımlar uğruna marşlar yazıyor ve o takımlar uğruna cinayet bile işliyor. Peki bu insanlar bu oyunu neden bu kadar çok seviyor? Futbol bu insanlar için gerçekte ne ifade ediyor?
Hayatı bundan daha güzel anlatan bir cümle olabilir mi?
Ancak belgesele geçmeden önce Tottenham’dan biraz bahsetmek gerek.
Kulübün sloganı ise “To dare is to do!”, Türkçe meali “İnanmak, başarmaktır!”. Bir grup çocuk tarafından kurulup dünyanın en önemli sivil toplum kuruluşlarından biri olmuş olan bu kulübe bir slogan bu kadar fazla yakışabilir mi?
Belgeselimiz tam olarak bu noktada başlıyor. Tottenham, tarihinin en önemli başarısı olabilecek olan kupayı finalde kaybediyor. 2018-2019 sezonu boyunca futbolseverlerin takdirini kazanmış olan Tottenham’ın bu yenilgisi oyunculara ve menajere ağır geliyor.
Ve işler sarpa sarmaya başlıyor.
2018-2019 sezonunda fırtına gibi esen Tottenham, 2019-2020 sezonunda tarihindeki en kötü lig başlangıcını yapıyor. İlk sekiz lig maçının yalnızca ikisini kazanabiliyor. Bir önceki sezon finalist olduğu Şampiyonlar Liginde de durum pek farklı değil. Yapımı 2019’da tamamlanan ve yaklaşık 1 milyar pound tutan yeni stadyumlarında Avrupa’nın en büyük takımlarından biri olan Bayern Münih’e 7-2 gibi ağır bir skorla yeniliyor. Tehlike çanları Menajer Mauricio Pochettino ve onun “iyi çocukları” için çalmaya başlıyor. Futbolcuların ilişkileri Mauricio Pochettino ile çok iyi olsa da Mauricio’nun oyun felsefesinin 2019-2020 sezonunda oynanan futbolla arası pek iyi değil.
Tottenham gidiyor mu?
Hayır, 4-0 kazanıyor. Takım rahat bir nefes alıyor. Tottenham taraftarları umutlanıyor. Herkes makûs talihin döndüğüne inanıyor.
Ve Sheffield United deplasmanında alınan 1-1’lik beraberlik ve kaybedilen iki puan gerçekleri bir kez daha gözler önüne seriyor: Mauricio artık bu takımı taşıyamıyor. Başkan, yapılması gerekeni yapıyor ve Pochettino’yu gönderiyor.
Peki daha birkaç ay önce Şampiyonlar Ligi’nde final oynamış Tottenham’ın bu kadar kötü gitmesinin sebebi neydi? Oyuncular demek yanlış olur, zira Tottenham kadro bakımından dünyanın en iyi kadrolarından birine sahip, özellikle santraforları Harry Kane’in futbol piyasasında o günkü değeri 150.000.000 € idi. Kulübün yeterince destek görmediğini söylemek de yanlış olur, zira Tottenham Hotspur’dan Aşkenaz Ordusu’nu ayırmak pek mümkün değildir.
Tottenham’ın başarılı olamamasının sebebi oyuncuların ve kulübün mental açıdan yeterli olmamasından kaynaklanıyordu. Oyuncular çok iyi de olsa mental açıdan “kazanan” futbolcular değildi. Tottenham kulüp olarak da “kazanan” bir kulüp değildi. Kazandıkları günler çok geride kalmıştı ve kulüp için ligde ilk dörtte bitirmek büyük bir başarıydı.
Ve kupa, ilk dörtte bitirmeyi başarı sayan bir kulüp ve oyuncular tarafından kazanılamazdı.Kulüp başkanı Daniel Levy de bunun farkındaydı. Mentalite düzeltilemezse Tottenham’ın kupa kazanması imkansızdı. İyi olmak demek kazanmak demek değildi.
Ve o da futbolun kötü çocuğuyla anlaştı.
Dünya tarihinde unutulmayacak liderler vardır. Bu liderler bazılarımızın nefretini, bazılarımızın da sempatisini kazanır. Lakin herkesin de bildiği gibi iyi bir lider sadece kazanmasıyla değil, çevresindekilere kazandırdıklarıyla da ön plana çıkar. Lideri lider yapan şey insanların istediğini değil, kendi istediğini istediği şekilde yapması ve bunu yaparken çevresindekilerin sempatisini, karşısındakilerin nefretini kazanmasıdır.
Ve günümüz futbolunda bu tanıma en çok uyan lider José Mourinho’dur. Mourinho,  futbolseverlerin çoğuna göre kibirli ve futbolun katilidir. Lakin şu gerçeği futbolun f’si ile ilgilenmiş olsanız bile bilirsiniz: José gerçek bir kazanandır. 19 yıllık kariyeri boyunca 25 kupa kazanmış bir teknik direktörden bahsediyoruz. Bu 25 kupanın içerisinde dünyanın en nakıs takımlarından biri olan Inter ve Avrupa futbolunun pek de önemli bir konumunda bulunmayan Porto ile kazandığı 2 Şampiyonlar Ligi, Tottenham’ın ezeli rakiplerinden Chelsea ile kazandığı 3 Premier Lig, “dünyanın en iyi takımı” olarak adlandırılan Pep Guardiola Barcelona’sının hegemonyasını bitirdiğini temsil eden Real Madrid ile kazandığı La Liga ve daha niceleri… Bu kadar kupayı kazanan bir hocanın milyonlarca nefret edeninin olması pek de şaşırtıcı olmasa gerek.
Tottenham’da eksik olan şeyi tamamlamak için en uygun kişi olduğunu şimdi daha iyi anlamışsınızdır.
Levy de bunun farkındaydı ve taraftarlar arasında Mr. Chelsea2 olarak bilinen Mourinho’yu takımın başına getirdi. Mourinho için de Tottenham büyük bir şanstı, zira en son teknik direktörlük yaptığı takım olan Manchester United ile olan sezonu çok kötü bir sezondu. İnsanlar Mourinho’nun kariyerinin bittiğini düşünüyordu.
Ve Mourinho, eskiden olduğu gibi bir kez daha hayatın o acımasız planlarının yüzüne tükürmek zorundaydı. Bunu yapmaya can atıyordu. İki taraf için de şartlar hiç olmadığı kadar elverişliydi.
Belgeselimiz, Mourinho’nun gelişinden sonra daha farklı bir noktaya evriliyor. Mourinho’nun gelişine kadar herkesin sempatisini kazanmış bir takımın üst düzey futbolda yaşadıklarını anlatan bir belgesel iken Mourinho’nun gelişinden itibaren nasıl kazanılacağını, kazanmak için nelerin feda edilmesi gerektiğini, kazanmak için gereken mentalitenin nasıl inşa edileceğini anlatmaya başlıyor. Özellikle bu noktadan itibaren belgeselde anlatılan durumlar insan hayatı ile inanılmaz benzerlikler gösteriyor.
Bu duruma örnek olarak Christian Eriksen ve transfer durumu verilebilir. Christian Eriksen, takıma katıldığı 2014 yılından beri takımın en çok asist yapan futbolcusuydu ve Tottenham kariyeri boyunca 50 gol atmıştı. Çok iyi bir oyuncu olmasının katkısı bunda büyük olsa da Eriksen’in başarısında Tottenham’ın ve taraftarların katkısı da yadsınamaz. Zira Eriksen, Tottenham sayesinde bir sonraki seviyeye çıktı ve üst düzey futbolun nasıl oynanması gerektiğini öğrendi. Taraftarlar her zaman ona destek oldu.
Eriksen’in önünde seçenekler vardı. Günümüz futbol piyasasında çok rahat 75.000.000 € bonservis bedeli ile transfer olup kulübüne para kazandırabilir ve ona kattıkları için kulübe ve taraftarlara teşekkür edebilirdi ya da kulüpte kalabilir ve bir efsane olarak anılabilirdi.
Peki Eriksen ne yaptı?
Kazanmak için istemek gerekir. Lakin, sadece istemek size bir şey kazandırmaz. Bunun için çaba harcamalı ve mücadele etmelisiniz. Aşkta ve savaşta her şey mübahtır ve hem aşk hem de savaş kazanmak ile alakalıdır. İyi çocuk olup rakiplerinize hoş gözükerek bunu yapmak mümkün değildir.
Tottenham’ın kazanmak için öncelikle bu sempatik görüntüsünden kurtulması gerekiyordu. Ve Mourinho da belgeselin çoğunda bu sorunla uğraşıyor. Oyuncular, yabancı oldukları bu felsefe karşısında değişik tepkiler veriyor. Bazıları Mourinho’nun felsefesiyle yeniden kendini bulurken bazıları kazanma felsefesinin altında eziliyor. Bu mental savaş sezonun en önemli maçlarından biri olan Manchester City maçında, Mourinho ezeli rakibi Guardiola ile karşılaşırken doruk noktasına çıkıyor.
Mourinho’nun konuşması işe yarıyor. İyi çocuklar, önce sarı kartı bulunan Manchester City’nin sol beki Zinchenko’yu oyundan attırıyor. Daha sonra yeni transfer Steven Bergwijn ile ilk golü, takımın kıdemli oyuncularından ve formunun zirvesinde bulunan Güney Koreli Heung Min Son ile ikinci golü buluyor ve maçı 2-0 kazanıyor. Bu maçta da Harry Kane’nin oynamadığını belirtmekte de yarar var.
İkinci yarı başlıyor. Tottenham baskı kurmaya devam etse de Harry Kane’nin yokluğunda bulduğu pozisyonları gole çeviremiyor ve maçın 78. dakikasında 14 ay sonra ilk maçına çıkmış olan kaleci Michel Vorm’un yaptığı hatayla Norwich City beraberliği yakalıyor. Maçta başka bir gol olmuyor. Uzatmalarda da skor değişmeyince maç penaltılara gidiyor ve Tottenham penaltıları 3-2 kaybedip FA Cup’ta Norwich City’e eleniyor.
Ve Mourinho mentalitesi işe koyuluyor.
İngiliz futbolcu Eric Dier, Tottenhamlı bir taraftarın oyunculara ısrarlı bir şekilde küfür etmesi üzerine tribünlere çıkıyor. Taraftarlar onu durdurmaya çalışıyor ama o hışımla o taraftarın yanına gidiyor ve o küfürleri yüzüne etmesini söylüyor. O sahada ellerinden geleni yaptıklarını ve mücadeleden kaçmadıklarını dile getiriyor.
“Ve” diyor Eric Dier, “Bana kardeşimin yanında o küfürleri edemezsin.
Sonuç olarak bu belgeselde kaliteli bir futbol takımının kaliteli oyuncularının son derece kaliteli yaşamlarını bulamayacaksınız. Bu belgeselde bulacağınız şey, bu hayatta yaşamak ve kendinizi bütün dünyaya ispatlamak istiyorsanız mentalitenizin nasıl olması gerektiğidir. Kaybetmekten bıkanların kazanmak için neleri feda etmesi gerektiğidir.
1 Anti-semitizm: Yahudi ulusuna, kültürüne ve dinine karşı duyulan düşmanlık, ön yargı veya ayrımcılık.2 Mr. Chelsea: Tottenhamlı taraftarların, Chelsea ile kazandığı kupalar ve Mourinho’nun basına verdiği “Asla Tottenham’da çalışmam, çünkü Chelsea taraftarlarını çok seviyorum.” sözlerine ithafen Mourinho’ya taktığı lakap.
https://yazhocam.com/genel/tottenham-hotspur-ya-hep-ya-hic/
“Herkes bir gün 15 dakikalığına ünlü olacak.” diye bir söz vardır ya hani, bu filme yaklaşımım da tam olarak bu. Eğer 18-30 yaş aralığındaysanız ve bu filmi izlememiş yahut beğenmemiş biriyseniz, henüz gününüz gelmemiş demektir. Öyle bir film ki Frances Ha, hiç beklemediğiniz bir anda birdenbire gelen bir istekle -belki de tekrar- izleyecek, içinde kendi savruluşlarınızın yansımalarını bulacaksınız. Film işte o zaman hak ettiği yeri sizde de bulacak, en azından ben böyle umuyorum.
Marriage Story, The Squid And The Whale gibi filmleri ve Wes Anderson ile iş birlikleriyle anılan Noah Baumbach’ın yönettiği ve Greta Gerwig’le beraber yazdığı film, Frances adlı 27 yaşında bir kadın hakkında. New York’ta yaşamaya çalışan ve stajyer bir dansçı olan Frances’in hayalleri, kopamadığı yakın bir arkadaşı, zaman zaman yaşayacak bir yeri ve en önemlisi kendisine has bir dağınıklıkla yaşadığı bir hayatı var. Biz de film boyunca Frances ile yaşıyoruz ya da diğer bir deyişle Frances bizi yaşıyor. Sıradan hayatın olağan hayal kırıklıklarını, mutluluklarını izliyoruz ve tüm bunların üstüne senaryo bize artık hem gerçek hayatta hem de filmlerde çok nadir karşılaştığımız bir şeyi veriyor: Hayata dair kendi yaşam tarzları olan, abartılı bir absürtlükten uzak, hayatın içinden karakterler…Hatta bir noktada karakterler o kadar hayatın içinden ki Frances’in ailesi rolünde bizzat Greta Gerwig’in (başrol) anne ve babası oynuyor.
Film boyunca Frances’i farklı konumlarda yaşarken görüyoruz. Önce Brooklyn’de biricik arkadaşı Sophie ile, sonrasında Lev ve Benji’yle Chinatown’da, Sacramento’da aile evinde, birkaç günlüğüne Paris’te yahut eski yurt odasında. Tüm bu ev değişimlerinde aslında bir nevi Frances’in ruhsal değişimlerini de görüyoruz. Çok iyi giden hayatının bozulmaya başlamasıyla gelen sorunlarını ve bunları yeni deneyimlerle örtmesini, sonradan hayatın yüzüne tokat gibi çarpmasını, kendini kaybolmuş hissettiğinde aile evinde bulduğu sakinliği, zaman zaman tüm bildiklerinden kaçmasını ya da- belki ilerleyebilmek belki de durup nefes alabilmek için- her şeyin en başına dönmesini… Film Frances’in hayatının dönüşümlerini mekân mekân aktarıyor bizlere ve biterken ise tüm bu dönüşümlere anlamlı bir finalle nokta koyuyor. Son sahnedeki isim detayı için birçok yorum yapabilmek mümkün: Eksile eksile yaşamayı öğrenmek, gibi.
Monokrom renk şeması ile Fransız Yeni Dalga sinemasına göz kırpan film, ruhen zaman zaman Jean-Luc Godard havası veriyor. Bana kalırsa siyah-beyaz ve gölgeli olan çekimi filme dengeli, keskin ve yer yer hüzünlü bir hat katarken; kısmen karışık ve anlık sahne geçişleri filmin hayattaki değişimi ve belirsizliği anlatmasının bize daha iyi geçmesini sağlıyor. Hatta bu geçişler filmin izlenmesini de herkes için daha kolay hale getiriyor diyebiliriz. Filmin müzik seçiminde de çeşitli filmlere göndermeler var diyebiliriz. Örneğin Frances’ın David Bowie-Modern Love şarkısı eşliğinde koştuğu sahneyle, Leos Carax’ın Mauvais Sang filminde Alex karakterinin -aynı şarkıyla- koştuğu sahne kısmen yeniden canlandırılıyor. Ayrıca kişisel yorumum olarak diyebilirim ki, filmin müzik seçimleri çok başarılı ve bakınmak isterseniz bunun için orijinal bir Spotify çalma listesi de mevcut.
Gündelik akışı bozmayan kişisel diyaloglar, her karakterin kendi içindeki haklılığını göreceğiniz olaylar, hayatın bizleri büyümeye zorlamasıyla gelen hafif burukluk, kendini değiştirmeden yaşamaya çalışırken kayboluşlar… bazen her detayı kâğıt kesiği gibi gelen bir film. Tüm bunlara hazırsanız, hayatın içinde kendine yer bulmaya çalışan Frances ile cadde cadde, sokak sokak koşmaya da hazırsınız demektir.
Not: Eğer film sizde aradığım şey tam da bu etkisi yarattıysa, kendine has karakterler ve yaşamayı öğrenmeye çalışan insanları görmek istiyorum diyorsanız ve tabii ki komediye de çok uzak değilseniz; Fleabag dizisine de kesinlikle göz atın derim.
https://yazhocam.com/kultur-sanat/sinema/evden-eve-gecen-bir-yol-filmi-frances-ha/
Bencil kimdir? Muhtemelen çoğumuzun zihninde bu sözcük sadece kendi menfaatlerini gözeten, bu menfaatleri uğruna başkalarını tereddütsüzce sömürebilen, diğerkamlığı benimseyememiş, dünyanın merkezine “kendisini” koymakla suçladığımız insan profilini canlandırıyor. Fakat Ayn Rand, bu yaygın algıyı şiddetle kınıyor ve kavramın tanımına bambaşka bir alternatif sunuyor.
Bu dizelerin sahibi ve aynı zamanda bahsedeceğim objektivizm felsefesinin kurucusu Ayn Rand (Alisa Zinovyevna Rosenbaum) 2 Şubat 1905’te St. Petersburg’da Yahudi kökenli fakat dine karşı ilgisiz bir ailenin üç kızından en büyüğü olarak dünyaya geldi. Küçük yaşlardan itibaren sinema ve edebiyata karşı azımsanamayacak derecede ilgi duydu. Sir Walter Scott, Alexandre Dumas gibi yazarlar sayesinde Romantizm akımını benimsedi. Daha sonra, ileride en sevdiği yazar olacak Victor Hugo’yu keşfetti. Lisans eğitimini Petrograt Üniversitesi felsefe ve tarih bölümlerinde tamamladı. Bu dönemlerde Edmond Rostant’ın çeşitliliği ve romantik yaratıcılığından, Dostoyevski’nin -her ne kadar felsefesine karşı dursa da- engin ahlak gözleminden, Friedrich Schiller’in etkili ve kahramansı imajından fazlasıyla etkilendiğini açıklamıştır. Bu esnada kendisi kısa öyküler ve oyunlar yazmaya devam etti, ayrıca anti-sovyet fikirlerini karaladığı bir günlük tutuyordu. Nietzsche ile tanıştı, Böyle Buyurdu Zerdüşt eserindeki insan profilini övmekle birlikte birtakım kısımlarını eleştirdi. Hepsi bir yana, Ayn Rand yıllar sonra kendisini etkileyen tek filozofun Aristoteles olduğunu belirtmiştir.
Rand ile objektivizm üzerine sohbetler etmek Branden için ifade edilemez bir tutkuydu. Yıllar sonra Rand; denemeler, radyo-televizyon röportajları ve üniversite konferansları ile felsefesini detaylandırdı ve yaygınlaştırdı. Çoğu konferans ve röportajı Branden’in sırf bu felsefe için kurmuş olduğu Nathaniel Branden Enstitüsünde yaptı. Daha sonra Branden başka bir kadınla birlikteliğe başladı ve Rand bu enstitü ile tüm ilişkilerini kesti. Bir daha bir araya gelmediler ve Branden objektivist harekette bir persona non grata (istenmeyen kişi) oldu.
1979’dan itibaren kocasının ölümüyle birlikte objektivist hareketleri azalmaya başladı. Rand 6 Mart 1982’de öldü.
20. yüzyıldan günümüze kadar Rand’ın “bencillik” kavramı, felsefesi ve eserleri kendi döneminde büyük ölçüde spekülasyon ve tartışma yaratmıştır. Bu tartışma başlangıçta yavaş ilerlemiş olsa da günümüzde fazlasıyla ciddileşiyor. Hayatın Kaynağı ve Atlas Silkindi eserleri, Rand’ın felsefesinin bütün unsurlarıyla en mükemmel şekilde ortaya serildiği felsefi romanlarıdır.
Rand’a göre dünya, başkaları için kendilerini feda edenler ve kendisi için başkalarını feda edenlerden oluşur. Fakat Rand, bize “fedasız” bir yaşam biçimi sunar. Fedakarlıkların bu kadar kutsallaştırılmasına, erdemli bir insan olabilmenin özgecilikten geçtiği düşüncesine anlam yükleyemez. Ona göre diğerkâm tutumlara değil, “rasyonel bencillik” ahlâkına (objektivist etik) ihtiyacımız vardır. Her birey kendi çıkarının farkındalığıyla yaşamalıdır. Fakat bu düşünce zihninizde gaddar bir izlenim bırakmasın. Bahsettiğimiz bencillik kesinlikle arzuladığımız her şeyi yapmamıza yeşil ışık yakmıyor. Başkalarının aynı haklarına saygı gösterdiğimiz sürece bireysel mutluluğumuzu oluşturan şeyi tanımamız gerektiğini söylüyor. Çünkü Rand’a göre birey, bir amaç uğruna kullanılacak bir araç olamayacak kadar üstün bir değerdir.
Herkes gibi Rand’ın da felsefesi insanı ele alış biçimiyle ayrı tutulamaz. İnsanı ele alış biçimini ve ideal insan tanımını romanlarındaki karakterler aracılığıyla göstermiştir. İnsanı diğer canlılardan ayıran ve onu “üstün” kılan şey bilgi edinebilme, bir amaç doğrultusunda harekete geçebilme yeteneğidir. Zihin olarak gelişmişliği, yani aklının var oluşu insanı yaşayan en değerli varlık yapmaktadır. Hayatına kendi iradesine dayalı olarak değer vermelidir ve bu bir anlık değil, sürekli olmalıdır. Başkalarının kendi yaşamları için yapmış oldukları seçimler sonucu ortaya çıkanları kabullenip kendi aklı ve istencini yok saymamalıdır. İyi olanı kendisi seçmelidir, eylemlerinin de en temelde buna çıktığını kabullenmelidir. Çünkü Rand’a göre, insanın dünyadaki faaliyetlerini gerçekleştirip hayatını devam ettirebilmesi için gerekli olan temel yeti akıldır. Rand’ın eserlerinde “ideal bir insan tasarımı, hayatı sürdürebilmek adına ideal ahlakı tanımlama” amaç olarak görülür. Felsefesini karakterler üzerinden okuyucuya sunar (Howard Roark). Subje üretken, kariyerinin peşinden koşup işleriyle ve yaşama kapasiteleriyle iftihar eden, zeki, ilham verici bireylerdir. Bu karakterlerin asıl amacı kendi mutluluklarıdır. Rand’ın bencillik anlayışını kavramışlardır fakat bu insanların bencilliği, zihinlerimizde oluşan kötü özellikleri taşıdıkları anlamına gelmez. Bu insanlar, sahtekârlığa tahammül edemezler. İnsanın büyük potansiyelini önemser, etraflarındaki herkese içten saygı duyarlar. İnsanların başarılarını önemserler, ilham alırlar, takdir ederler. Gayet cömerttirler ve yürekleri temizdir. Adaletli ve dürüstlerdir de.
Objektivizme göre bir kişinin kendi hayatı ve mutluluğu her şeyin üstündedir. Bahsedilen benciller de kendi mutluluklarını bu çerçevede maksimize etmeyi amaçlayan insanlardır. En yüksek ahlâki amaçları bencil mutluluğun peşinde koşmaktır. Bu bencillik, çıkarlarımız için başkalarını sömürmekten ziyade en yüksek potansiyelinizin farkına varmak ve mantıklı uçlara ulaşmaktır.
Fazlasıyla tartışma yaratan bir diğer şey ise objektivizmin gerçeklikle ilişkisidir. Objektivizm sadece insan ilişkilerine indirgenemez. Zaten bu felsefe benimsenirken hayatın istisnasız her alanında var olmayı amaçlar. Mutlak olan mantık olduğunda tezatlara yer yoktur. Objektivizm, tek bir gerçeklik içinde yaşadığımızı savunur, idealizmi reddeder. Kaderciliğe karşıdır, sadece akıl ve sonuçlarının var olduğunu savunur, çünkü insan özgür iradeye sahiptir. Kutsal boyutun varlığını reddeder. Gerçek bizim düşüncelerimizin oluşturduğu bir şey değildir. Tahayyül ettiklerimizden de bağımsızdır, neyi düşünürsek düşünelim o zaten vardır. Evren herhangi bir bilinçten tamamen bağımsızdır. Bize düşen tek şey aklımızla zaten var olan gerçekliği keşfetmektir. Bu gerçekliğe göre analiz yapar, hayatımızın her kısmında olmasa da özgür irademizle karar veririz. Eylemlerimizi belirleyebilme yetisi, insan olmanın anlamını doldurur.
Eğer yaşamın elindeki tek şey olduğunu yeterince kavrayabilseydin, onu en iyi şekilde değerlendirmez miydin?
https://yazhocam.com/one-cikanlar/bambaska-bir-bencillik-anlayisi-objektivizm/
Şiirleri Füsun’la başlayıp Füsun’la biten bir şair Didem Madak. Şiir yazmaya annesi Füsun’a duyduğu özlemle başladı ve bir nevi hayata ve ölüme karşı hesap sordu dizelerinin arasında. Bu tutkusunu “Şiir bana, herkesten ve her şeyden çok özgürlük vaat ediyordu.” diye anlattı bir röportajında.
Didem Madak, 8 Nisan 1970’de öğretmen Füsun ve Yusuf çiftinin ilk çocuğu olarak İzmir’de  dünyaya geldi. Şiirlerinde adını sıkça okuduğumuz kardeşi Işıl ise ondan 6 yıl sonra doğdu. Çocukluğunun büyük bir kısmını Amasya ve Burdur’da geçirdi. 12 Eylül olaylarında babası Burdur’dan Uşak’a sürülünce annesi ve kardeşiyle birlikte Burdur’da yaşamak zorunda kaldı. Bu süreçte birbirlerine sıkı sıkı bağlandılar, başka türlüsü mümkün değildi. Ancak Didem 13 yaşına geldiğinde annesi Füsun 38 yaşında kanserden hayatını kaybetti.
“Sevgili AnneciğimBinlerce kez açıldım, binlerce kez kapandım yokluğundaKocaman bir dağ lalesi gibiVe kapkara göbeğini dünyaya fırlatacakmış gibi duran.
diye yazacaktı yıllar sonra hissettiği bu acıyı.
Okuluna babasının yanında devam etti ancak babası yeniden evlendiğinde Didem bunu kabullenemedi. Ortaokul ve liseyi babasının yanından ayrılarak İzmir’de okudu. İçindeki özlem öyle büyüdü ki bir süre sonra konuşmak yeterli olmadı. Teyzesi ona Varlık dergisinin koleksiyonunu hediye edince şiirle tanıştı. “Onu ne zaman özlesem hep bir şiir yazdım.” dedi yıllar sonra annesinden bahsederken. Liseden mezun olunca Ege Üniversitesi Biyoloji Bölümünü kazandı ancak maddi sıkıntılardan dolayı okulunu yarım bıraktı. Daha sonra yeniden sınava hazırlandı ve Ege Üniversitesi Hukuk Fakültesini kazandı. Henüz 19 yaşındayken okulda tanıştığı erkek arkadaşıyla evlendi ve eğitimini yarım bıraktı. Ne yazık ki evliliği uzun sürmedi ve birkaç sene içinde boşandı. Boşandıktan sonra bir apartmanın bodrum katına yerleşen Didem Madak, ilk şiirlerini burada yazdı. Annesine duyduğu özlemin yanı sıra bu toplumda kadın olmanın beraberinde getirdiği zorlukları da dizelerinde yansıttı.
On dört yaşındaydı ruhum bayımBir mermer masanın soğukluğunda yaşlandı.Protez bacaklar taktılar ruhuma ince ve beyazGıcırdaya gıcırdaya dolaştım şehriProtez bacaklarıma bile ıslık çaldılarO ara içimde çiçeklerden oluşmuşbir silahsız kuvvet ablukaya alındıSinemalarda da “organzm gıcırtıları” oynuyordu.Kaçmaya çalıştım. Olmadı.
Yalnızlık ve özlem şiirlerinde en çok tekrarlanan duygulardı. Hem kendisiyle hem de annesiyle konuşmak için hissettiklerini içinden geldiği gibi yazdı. Bir kitap çıkarma veya ünlü olma gibi bir derdi hiçbir zaman olmadı. O sadece kendini iyileştirmek için yaşadıklarını yine kendine yazdı ve onları kabul etmek istedi.
Didem Madak’ın şiirleri üç kitapta toplandı: Grapon Kağıtları, Ah’lar Ağacı, Pulbiber Mahallesi.
https://yazhocam.com/kultur-sanat/didem-madak-hayati-fusunla-baslayip-fusunla-sona-eren-bir-sair/
Hikaye, İstanbul’un aldatıcı güzelliğinin arkasında yoksulluğa terk edilmiş köyvari bir yerleşim yerinde yaşayan Meryem ile başlıyor. Hayatının yönünü kıbleye çevirmiş olan bu genç kadın, bir yanda otoriter abisi Yasin’in altında ezilirken bir diğer tarafta da sorunlu ailesinin geçimine yardımcı olmak için  bir rezidansta temizliğe gidiyor. Küçük ve yoksul hayatının dışarı açılan iki penceresinden biri olan bu lüks mekanda, gecenin sonunu çaresiz bir seks beklentisiyle getirip Meryem’in ayıplamalarından kaçamayan Sinan’a rastlıyoruz. Diğer pencerede ise bir boğaz yalısında oturan ve canları sıkıldığında kah Paris’e kah Londra’ya kaçan bir ailenin çocuğu olan psikiyatrist Peri ile karşılaşıyoruz. Başörtüsüne ve dini geleneklere olan öfkesini psikiyatrist arkadaşı Gülbin’e anlatırken, ilerleyen zamanlarda Gülbin’in de beyaz Türk görünüşünün ardında başörtülü annesi ve kız kardeşiyle geçmişte acılar yaşamış Kürt bir muhafazakar aile sakladığını görüyoruz.
Ezcümle, devasa kulaklıklarımızı çıkarıp bir başkasının şarkısını dinlemeye başladığımız gün, kendi hayatlarımızın da Bir Başkadır’dan farklı olmadığını görme şansını yakalayacağız. Ve ancak o gün geldiğinde yüzyıllardır savaşın, küslüğün ve yoksulluğun hüküm sürdüğü topraklara barışın şarkısını getirebileceğiz. Kanla değil, kavgayla değil, mücadeleyle değil… Anlayış ve sevgiyle getireceğiz. Peri’nin Meryem’e sığınıp ağladığı gibi getireceğiz.
https://yazhocam.com/one-cikanlar/bir-baskadir-ayni-topraklarin-baska-cicekleri/
Nesiller boyunca müzik üzerindeki etkisi devam eden ve post-rock türünün öncülerinden sayılan Joy Division, 1976’da Ian Curtis, Bernard Sumner, Peter Hook ve Stephen Morris tarafından kuruluyor. İsmini ise Nazi toplama kamplarında safkan bir nesil oluşturmak için zorla tutulan kadınların bulunduğu bölümden alarak bu uygulamaya ironi yapıyor.
Grubun ilk albümü Unknown Pleasures, ikonik albüm kapağını dönen bir nötron yıldızının radyo dalga grafiğinden alırken ismini ise hayatta henüz deneyimlemediğimiz ve saklı kalan hazlardan alıyor. Albüm başından sonuna kadar geçen sürede Ian Curtis’in, insanın ruhunu ele geçiren düşüncelerine dalmamıza ve oradan çıkamamamıza neden oluyor.
Albümün açılışını basın bateriye eşlik etmesiyle Disorder isimli parça yapıyor. Ian Curtis, bir epilepsi hastası olarak her şeyin kontrolü dışında ve çok daha hızlı gerçekleştiğini söylüyor. Hislerinin zayıflamasıyla birlikte insan olmanın zorlaşmasından bahsetse de her “I’ve got the spirit, but lose the feeling.” nidasında o hissi iliklerime kadar hissediyorum.
Ardından gelen Day of the Lords, zihinlerde savaşla birlikte gelen yıkımı canlandırıyor. Şarkı, doğru ve yanlıştan bihaber insanların, savaşın dehşetiyle yüz yüze gelince besledikleri umutları çaresizce yitirmelerine tanıklık ediyor. Ian Curtis, ne zaman değil nerede biteceğini soruyor. Şarkı doruk noktasına geldiğinde, son kez güçlü enstrümanlar eşliğinde “Where will it end?” diye haykırışında içindeki korkular ortaya saçılıyor.
Aynı tempoyla devam eden Candidate’yi dinlerken bu albümün memnuniyetsizlikler üzerine kurulu olduğuna emin oluyorum. Ian Curtis, karşısında birisiyle konuşuyormuşçasına hayatı sorguluyor. O bunu yaparken ben de düşünmeden edemiyorum. Sahi, kimin kurallarıyla yaşıyoruz böyle?
Birçok dinleyici için ayrı bir değere sahip olan Insight; artık ölümden korkmayan, hayattan yeni bir şey isteme arzusunu kaybetmiş bir adamın sözleri. Uzun bir sessizliğin ardından kasvetli bir şekilde gelen bateri ve gitar sesleri bu adamın hüznünü yansıtıyor. “Guess your dreams always end. They don’t rise up, just descend.” sözleri hayatın, bizim düşlediğimiz halinden çok daha farklı bir yola sapacağının işaretini veriyor adeta.
New Dawn Fades, Bernard Sumner’ın gitarının Peter Hook’un keder dolu bası üzerinde dans etmesiyle akıl almaz bir giriş yapıyor. Ian Curtis ise huzura erişebilmek için ölümün yeterli olmadığını “A loaded gun won’t set you free.” sözleriyle ifade ediyor.
Albümün en popüler şarkıların biri olan She’s Lost Control’u yazarken Ian Curtis’e ilham veren şey, epilepsi hastası bir kadının uykusunda kriz geçirerek trajik bir şekilde ölmesi olmuş. Kendisinin de aynı hastalıktan mustarip olması ve bazı konserlerde ataklar geçirmesi sözleri anlamlaştırıyor. Şarkının sonuna kadar duyulan bas riffleri ise şarkının atmosferini daha da derinleştirerek şarkıyı unutulmaz kılıyor.
Shadowplay’ı dinlerken mavinin siyaha dönüştüğü gökyüzü altında, uçsuz bucaksız bir yerde, insanlardan ziyade cevaplar arayan umutsuz bir adam canlanıyor gözümde. Sanki o adam, aradığı gerçeği ancak yalnız kaldığında buluyor ve şarkı sonsuzluk hissini barındıran bir gitar serenatı ile sona eriyor.
Albümün en güzel göndermesini Wilderness isimli şarkı yapıyor. Dünyanın her bir yanında insanların inançlarını sömüren ve doğruları kendi yanlışlarına çeviren dini örgütleri markajına alıyor. Şarkı, geçmişten günümüze gerçekler için direnen ve bu uğurda hapse atılan, zulüm gören, öldürülen tüm insanlara selam niteliğinde. “They had tears in their eyes.”  sözleri de bu insanların maruz kaldığı acıları gösteriyor.
Interzone bu albüme ait değilmiş gibi, dinlendiğinde albümün atmosferini bir anda değiştiriyor ve 60’ları hatırlatıyor. Müzikal açıdan albümün en sade şarkısı niteliğinde olan Interzone’de Ian Curtis’e ilk defa vokalde Peter Hook eşlik ediyor.
https://yazhocam.com/kultur-sanat/karanligin-muzige-yansimasi-unknown-pleasures/
Bilim Ağacı’nın önündeki kocaman “Orta Doğu Teknik Üniversitesi” yazısına gururla bakan 18’lik bir çocuktum ODTÜ’ye ilk adımımı atmak üzereyken. Elimde koca bir bavul; ailemi, evimi, büyüdüğüm yerleri bırakıp bu hiç bilmediğim, görmediğim şehre gelmiştim. Çok değil, daha altı ay öncesine kadar gerçek olamayacak kadar tatlı gelen hayalimin tam da girişinde ilk kez bu kadar yalnız ve bu kadar endişeli hissediyordum. Evden uzak olmak gibi bir yanılgının en içindeydim.
Fakat en başta bunu bilmek çok zordu. Nasıl olmasın ki zaten? A1’den hazırlığa kadar olan ağaçlı yol bile dünyalar kadar uzun geliyordu, kırmızı ve sarı ringlerden bahsedildiği için durakta o renkte otobüsler bekliyordum, yanlışlıkla Demiraylarda indiğim gün ise dünyanın bir diğer ucunda inmiş gibiydim. Yani her şey karmakarışık, her şey evden uzak ve yalnızdı.
Oysa o anlarda henüz çorak, kahverengi ODTÜ arazisine dikilen ilk alıç fidanı ile aynı kaderi paylaşıyor olduğumdan haberim yoktu. O gün Kemal Kurdaş o minik fidana eğilmiş ve “Üzülme, biz seni bu yalnızlıktan kurtaracağız.” demişti. Nitekim bana olan şey de buydu. Ertesi gün yurt dolmaya başladığında Anadolu’nun adı unutulmuş ilçelerinden, köylerinden gelen bir dünya “çocuk” vardı. Birkaç yıl içinde aynı çimlerin üstüne yatacağımız, aynı kütüphanenin aynı masalarında finaller için sabahlayacağımız, aynı yemekleri yiyeceğimiz, her sabah günaydın diyeceğimiz ilk insanlar olacağımızın çok da bilincinde olmadan yaptığımız o çekingen ve bol hocamlı tanışmalardan sonra bir şey çok netti: İçinde kaybolduğum okul evim, hocamlar ise en yakın arkadaşlarım olacaktı.
Tüm bunlardan sonra, yani alıç fidanları kalabalıklaşmaya başladıkça, bir gerçek daha gün yüzüne çıkar oldu: ODTÜ’nün sonundaki “ü” harfi o kadar eksikti ki aslında! Çünkü ODTÜ bazı havalı binalarından, hocalarından, derslerinden, kütüphanesinden çok daha başka bir yerdi. Sadece birkaç yıl içinde bana bölümde öğrendiklerimden çok daha fazlasını, o 18’lik çocuğu gerçek bir birey yaparak öğretmişti. Ağaca, doğaya, sevgiye, aşka ve insana düşman olanlara karşı birleşmeyi, belki aynı yaşta belki aralarında sadece birkaç yaş olan genç polislerle ODTÜ’lü gençleri bir meydan muharebesinde karşı karşıya getirenlere karşı dik durmayı,  yeterince kararlı olursak  sözde güç sahiplerinin aslında ne kadar korkak olduğunu ve öğrenciler aşağıdayken kasılarak oturdukları makamlarına gelme cesaretinde bile bulunamayacaklarını gösterdi. Çünkü Nazım haklıydı: Hiçbir korkuya benzemezdi, halkını satanın korkusu.
Yine de günün sonunda ODTÜ durağından metroya binmek bile yeterince tatmin edici ve mutluluk vericidir. Devrim’de 60’lık hocaların sen bir köşede soluklanırken sana tur bindirmesini izlemek bile güzeldir. Omlet vakti geçmeden Çatı’ya gidip şefin ateş şovunu her seferinde aynı çocuk şaşkınlığıyla seyretmek, otostopta arabasına binip de ilk defa gördüğün insanlarla on dakikalık kısa ve tatlı bir muhabbet etmek, kar yağınca Devrim’de hiç tanımadığın insanlarla bir anda kartopu savaşına tutuşmak, geceleri Elf yolunun mistik havasında yurda dönmek, final zamanı kütüphanede içinde mezunların notları olan sıcak kahve ve sandviçlerle sabahlamak, çok canın sıkılırsa Çatı’nın eklerlerini büyük bir zevkle ama biraz da suçluluk duygusuyla birer ikişer mideye indirmek, sabahları Demiraylarda kuş sesleriyle güne uyanmak, Atatürk Anıtı’nın altında çimlere uzanıp gökyüzünü seyretmek… Bunların hepsi küçük ama ODTÜ’yü ev yapan yüzlerce mutluluk kırıntısından bazılarıdır. Çünkü ev, biraz da büyüdüğün yerdir nihayetinde. Hayatının son iki senesinde geçmiş on sekiz yılının tamamından daha çok büyümüş, haksızlıklara ses yükseltmiş, ayaklarını yere sağlam basmış, dik durmuş ve en sonunda yalnız bir fidanken kalabalık ODTÜ ormanına ağaç olmuş biri olarak söyleyebilirim ki evden ayrıldığıma üzüldüğüm o gün  aynı zamanda eve adım attığım ilk gündü, habersizce.
https://yazhocam.com/genel/odtuden-bir-ev-yapmak/
Bir düşünün. Sizin bu hayattaki meseleniz ne? İyi bir kul olup öldükten sonra cennete gitmek mi? Anne babanıza hayırlı bir evlat olmak? İdeolojinizi hâkim kılmak mı? Yoksa vatanınıza milletinize hayırlı olmak mı? Belki de diğer özgürlük, hakikat, adalet veya insaniyet meselelerinden biridir, aslına bakarsanız ne olduğu çok da önemli değil zira buradaki sorun ne olmadığında.
Sizin meseleniz sizin kendi meseleniz değil.
Ya da en azından Stirner öyle düşünüyor.
Max Stirner, Johann Caspar Schmidt ismiyle 25 Ekim 1806’da Almanya’nın Bavyera eyaletindeki Bayreuth şehrinde alt-orta sınıf bir ailenin tek çocuğu olarak dünyaya geldi. “Stirner” takma adı ona geriye taradığı saçları yüzünden öne çıkan büyük alnı sebebiyle verilmişti, sonradan da bu ismi  “Max Stirner” şeklinde benimseyerek kendi adı yerine kullanmaya başlamıştı. Babası o henüz altı aylıkken ölmüştü ve onu annesi büyütmüştü, sonrasında annesi evlenerek Bayreuth’tan taşınınca şehirde nam salmış yerel Gymnasium’da (Alman eğitim sistemindeki en yüksek dereceli lise) eğitimine devam edebilmek için teyzesiyle yaşamaya başlamıştı. Gymnasium’da Hegelci Georg Andreas Gabler’in öğrencisi olarak oldukça başarılı geçirdiği lise sürecinin akabinde Berlin Üniversitesi’ne giden Stirner, Berlin’de 1826-1828 yılları arasında Hegel’den Din Felsefesi, Felsefe Tarihi ve Öznel Ruh Felsefesi olmak üzere üç ders almıştır. İlerleyen yıllarda yolu Erlangen ve Königsberg Üniversitelerinden de geçen Stirner, 1832’de annesiyle birlikte Berlin’e dönerek üniversite eğitimini tamamlamıştır.
Stirner; düzensiz geçen bu üniversite döneminden sonra öğretmen olmak için eğitim almaya çabaladı, sonrasında Latince öğretmeni olarak işe başladı. 1839 yılında çalışmaya başladığı ve beş yıl boyunca tarih ve edebiyat öğretmenliği yaptığı özel kız okulunda ise “kibar ve güvenilir” bir eğitimci olarak nam saldı. Bunun yanı sıra Stirner bu dönemde Cafe Stehely gibi Berlin’in entelektüel zihinlerinin uğrak noktalarını sık sık ziyaret ederdi, ne var ki sakin ve mütevazı görünümüne rağmen bu entelektüeller arasında dine karşı tahammülsüzlüğü, kolayca başlatabildiği sert tartışmaları ve modernleşmeye karşı hoşgörüsüzlüğüyle tanınan biriydi.
Max Stirner, 1841’de sol-Hegelci bir topluluk olan Die Freien’e katıldı. Bu toplulukta sonradan ikinci eşi olacak olan Marie Dahnhardt ile de tanışan Stirner, 1842 yılında Karl Marx’ın çıkardığı Rheinische Zeitung’da ikisi “Eğitimimizin Yanlış Prensibi” ve “Sanat ve Eğitim” olmak üzere çokça makale yazdı; fakat özellikle bu iki makale, onun düşüncelerindeki yönelimi net gördüğümüz ilk eserlerdir.
Stirner’ın en ünlü ve en büyük infial yaratan eseri ise 1843-44 yıllarında yazdığı “Biricik ve Mülkiyeti”dir.
Max Stirner’ın Magnum Opus’u diyebileceğimiz bu eserin resmî yayın tarihi 1845 olmasına rağmen kitap 1844 yılının sonlarında erişilebilir durumdaydı. Eser entelektüel çevrelerde büyük etki bıraktı, yazarını da aslında kendisiyle birçok ortak noktası varmış gibi görünenlerin düşmanı haline getirdi. Komünistlere, eleştirel filozoflara ve daha nicelerine saldıran bu eserde öne çıkan felsefe, Stirner’ın yakın arkadaşı olan Friedrich Engels tarafından “Egoizm” olarak adlandırılmıştır. Eserin ardından Marx, Hess, Bruno Bauer, Szeliga gibi birçok felsefeci ve hatta dönemin en ünlülerinden Feuerbach bile Stirner’ın “egoizm”indeki tehditkâr nihilizme savaş açmışlardır. Bauer ve Szeliga makaleler yazmış, Marx ve Engels de Alman İdeolojisi’ndeki “Saint Max” bölümünde Stirner’a sert bir karşılık vermişlerdir. Ne var ki dönemin felsefecilerin göz ardı edilemeyecek bir çoğunluğu Stirner’den ve Biricik ve Mülkiyeti’nden oldukça etkilenmişlerdir. Bauer, Stirner’ın “(kendi görüşünün) en yetenekli ve cesur savaşçısı”, Feuerbach da “tanıdığı en kabiliyetli ve özgür yazar” olduğunu söylemiş; Arnold Ruge ise ona “teorik kurtarıcı” demiştir. Engels, Marx’a yazdığı bir mektupta “Freien’deki en yetenekli, enerjik ve özgün kişinin açıkça Stirner olduğunu” söylemiştir, bunun sonucunda muhtemelen Marx tarafından azarlanmış ve akabinde Stirner hakkındaki görüşleri değişmiştir; ne var ki Marx’ın kendisi de Stirner’den etkilenmiştir.
Nihilizm, egzistansiyalizm ve post-modernizm gibi görüşlerin de öncülerinden sayılmasıyla birlikte Stirner’ın özgün felsefesine Engels’in dediği gibi “Egoizm” denmektedir. Egoizm, tek cümlede özetlemek gerekirse törelliğin temeline kişisel istemin ve “öz”ün oturtulmasına dayanır. Egoizm’de birey, iyi bir nedene, ahlakî bir sisteme veya bir doktrine bağlılık duygusunun peşinden koşmaz, diğer bireylerin ne durumda olduğuna bakmaksızın sadece “kendini yaşar”, bireyin diğer bireylere karşı hiçbir sorumluluğu yoktur. Aynı zamanda bireye yakıştırılan isimler –“-izm”ler, ırklar, cinsiyetler vb.- bireyi asla tanımlayamaz, takılacak adlar bireyi hiçbir şekilde adlandıramaz; zira birey açıklanamayan bir kavramdır, yaratıcı bir hiçliktir. Bireylerin biricikliğe ulaşması ve kendi özünü ortaya çıkarması bu şarta bağlıdır. Bu özelliğiyle Stirner’ın Egoizm’i kimliklere ve dolayısıyla kimlik siyasetine de karşıdır.
“Spook”, yani “hayalet” kavramını Stirner Biricik ve Mülkiyeti’nde ortaya atmıştır, kavram günümüzde adeta Egoizm’le özdeşleşmiştir. Basitçe açıklamak gerekirse Stirner’ın hayaletleri, aslında var olmayan; genel kanının bizi var olduğu düşüncesine sürükleyen ve bireyin özgürlüğünün önündeki engellerdir. Bu hayaletler arasında tanrı, insan hakları, özel mülkiyet hakkı ve toplumun kendisi gibi güçlü kavramlar yer almaktadır. Stirner, her türlü ahlak kuramını reddeder, bireyin eylemlerini kısıtlayabilecek tek şeyin bireyin istediğini elde etme gücü olduğunu ve öldürmenin bile kabul edilebilecek bir eylem olduğunu öne sürmüştür. Bu yönüyle bir diğer bireyci düşünür olan Ayn Rand’dan ayrılır.
Devlet, Stirner tarafından “bir arada yer alanların kendilerini birbirlerine uydurduğu ya da kısaca, karşılıklı olarak birbirine bağlı oldukları, bir güven ve bağlılık dokusu ve şebekesi” olarak tanımlanmıştır. Bu devlet denen şebeke, bireylerin kendi değerine ulaşmasını istemez zira yalnızca insanların değersizliği yoluyla varlığını sürdürür; bu nedenle devletin tek amacı bireyleri sınırlandırmaktır. Bununla birlikte Stirner devrim kavramını da eleştirmiştir, devrimlerin -zımni bir şekilde de olsa- bir devleti yıkıp yerine başkasını kurmak amaçlandığı için otoriteryen olduğuna işaret ederek devrime karşı ayaklanmayı savunmuştur.
Max Stirner, “Egoistler Birliği” fikrini Biricik ve Mülkiyeti kitabında açıklamıştır. Bu birlik, devlet kavramına karşıt bir biçimde öne sürülmüştür, bireyin kendi isteminin üstünde bir otorite değildir. Birlik, sistematik olmayan bir organizasyondur ve Egoistler arasındaki istemli ilişkinin bir sonucudur, her parti istemli bir şekilde Egoistler Birliği’nde bulunmalıdır ve eğer bir parti bile herhangi bir noktadan sonra kendisini isteksiz bir biçimde birliğin içinde tutmaya devam edecek olursa birlik dejenere olmuş olacaktır.
Max Stirner; Bireyci Anarşizm, Post-Left Anarşi ve Anarşist Komünizm gibi anarşinin alt dallarına ve temel kuramına büyük katkılarda bulunmuştur. Anarşizm dışında da sayısız ideolojinin ve birçok büyük düşünürün üstünde kayda değer etki bırakmasına ve bu düşünürlerin günlük hayatlarında ondan övgüyle bahsetmesine rağmen bu düşünürler eserlerinde onu ya anmamış ya da bir iki ufak notla geçiştirmişlerdir. Stirner’den etkilendiklerini bildiğimiz kişiler arasında Darwin, Marx, Freud ve Nietzsche gibi isimler de var. Ne yazık ki Stirner, farklı ve sivri görüşleri nedeniyle adeta felsefenin günah keçisi ilan edilmiş, onunla alay etmek meşrulaşmıştır.
Biricik ve Mülkiyeti, ilk çıktığında yarattığı infiale karşın büyük bir popülerliğe veya maddi başarıya ulaşamamıştı ve Stirner’ın ölümünden yıllar önce popülerliğini kaybetmişti, ne var ki kitap sonradan tekrar popülerleşecekti. Max Stirner, Biricik ve Mülkiyeti’ni yayınladıktan sonra eşi Marie Dahnhardt’a kalan mirasla geçinmiş, aynı yılın sonunda eşi onu terk edince ekonomik sıkıntılarla karşı karşıya kalmıştı. 1847 ve sonrasında kendini inzivaya çeken ve alacaklılarından kaçmak için devamlı adres değiştiren Stirner –pek başarılı olamamış, 1853 ve 1854 yıllarında iki kez kısa süreliğine de olsa hapiste yatmıştı- 1848 devrimi gibi büyük olayları bile umursamaz hale gelmişti. Bu dönemde de yazmaya devam eden Stirner, Adam Smith’in “Wealth of the Nations” isimli eserinin ilk Almanca çevirisini yapan isim olmuştu.
Eserlerindeki provokatif ve melodramatik tarzın aksine dünyevi ve kimi zaman dokunaklı bir hayat süren Stirner, 25 Temmuz 1856’da bir böcek ısırığı sonucu 49 yaşındayken hayatını kaybetti. Ölümü o günlerde dünyayı çok etkilememiş olsa da günümüzde Stirner’ın görüşleri dünyanın dört bir yanından artarak desteklenmeye ve okunmaya devam ediyor, üzerine yazılar yazılıyor; bir tanesini okudunuz bile.
https://yazhocam.com/kultur-sanat/egoizm-ve-egoist/
Gündüz İkeda, Tokyo’dan Ankara’ya uzanan matematiğe adanmış yaşamıyla ODTÜ’den geçen değerli isimlerden birisi.
Masatoshi İkeda, 25 Şubat 1926’da Tokyo’da ailesinin dördüncü çocuğu olarak dünyaya geldi. Ağabeyinin ölümü ve babasının beyin kanamasına bağlı olarak çalışmayı bırakmak zorunda kalmasıyla yaşadıkları maddi sıkıntılar, Japonya ve Çin’in arasındaki ilişkilerin bozulması ve ardından da İkinci Dünya Savaşı gibi olayların arasında yetişti. Ortaokul yıllarında okumayı çok sevdiğinden biriktirdiği paralarla sürekli kitap alıyordu. Babasının matematik kitaplarını karıştırıyor, kendi kendine öğrenmeye çalışıyordu. Popüler bilim dergilerinin birinde hayat hikayesini okuyup çok etkilendiği Galois’i ve çalışmalarını araştırmaya başladı. Daha sonra üzerinde yaptığı çalışmalarla tanınacağı Galois Teorisi ile de böylece tanıştı.
Üniversiteye geçmeden İkinci Dünya Savaşı başlamıştı. Askere gitmesi için girdiği sağlık kontrolünde ‘ikinci sınıf’ olarak belirlendiği için çok gerekmedikçe gitmesine gerek kalmayacaktı. Japonya aynı zamanda bilim ve teknoloji alanındaki hocaları ve öğrencileri de askere çağırmıyordu. İkeda da savaş boyunca askere çağırılmadı. 1948’de Osaka Üniversitesi Matematik Bölümü’nde lisansını tamamladı. Ardından yine aynı üniversitede lisansüstü çalışmalara başladı, 1953’te doktor ünvanını aldı. Bir yıl sonra ise Yukawa bursuyla Nagoya Üniversitesi Matematik Bölümü’nde Cebirsel Sistemlerin Kohomoloji Teorisi’yle ilgili çalışıp 1955’te Osaka’ya okutman olarak çalışmak için geri döndü. 1957’de ise Alexander von Humboldt Vakfı bursuyla Sayılar Teorisi üzerinde çalışmak için Hamburg Üniversitesi’ne gitti.
1957-59 yıllarında Hamburg’da Sayılar Teorisi alanında önemli bir matematikçi olan Helmut Hasse ile çalışıyordu. Hamburg’da bazı toplantılarda karşılaştığı biyokimya alanında çalışan Emel Ardor ile tanıştı, 1960’lı yıllarda Türkiye’ye geldi ve 1964’te “Gündüz” adını da alarak Türkiye Cumhuriyeti vatandaşı olmasının ardından Emel Ardor ile evlendi. Gündüz İkeda’nın eşi Emel Hanım ile Türkiye’de kalacağını duyan Hasse, ona daha önce birlikte çalıştığı Cahit Arf’ın yanına gitmesini “Sen mademki Türkiye’ye gitmek istiyorsun, benim İstanbul’da Cahit Arf adında bir tanıdığım var, ona muhakkak git.” sözleriyle önermesinden sonra Gündüz İkeda o dönemde İstanbul Üniversitesi Matematik Enstitüsü’nde olan Cahit Arf’ı ziyaret etti. Bu ziyaretle tanışan ve ilerleyen yıllarda yakın dost olan iki başarılı matematikçinin yolları daha sonra ODTÜ’de birleşti.
1965 yılında girdiği doçentlik sınavını kazanarak Ege Üniversitesi Matematik Bölümü’ne kadrolu olarak giren Gündüz İkeda, 1967’de profesör oldu. Aynı yıllarda Cahit Arf, kurulalı çok da uzun zaman olmamış ve dönemin siyasi olaylarından da oldukça etkilenen Orta Doğu Teknik Üniversitesi’nde çalışmaya başlamıştı ve gayesi üniversiteyi matematik alanında güçlendirmekti. Bu sebeple Ege Üniversitesi’ndeki Gündüz İkeda’yı ziyaret etmiş ve ODTÜ’ye gelmesi için tavsiyede bulunmuştu. Bunun ardından İkeda önce 1968’de üniversitesinin izniyle ODTÜ’de misafir profesör olarak dersler vermeye başladı ve izni bittiğinde kadroya girdi. 1970-1973 yıllarında ODTÜ Matematik Bölümü’nde kurulan Pür Matematik Araştırma Ünitesi’nin başkanlığını yaptı.
1976’da Hacettepe Üniversitesi Matematik Bölümü’ne geçerek 1978’e kadar bölüm başkanlığı göreviyle orada kaldı. Ardından tekrar ODTÜ’ye dönerek 1992’deki emekliliğine kadar hem ODTÜ’de hem de farklı zamanlarda San Diego Eyalet Üniversitesi ve Yarmouk Üniversitesi gibi yabancı üniversitelerde dersler vermeye devam etti. 1988’de kısa bir süre için Oberwolfach’taki Matematik Araştırma Merkezi’nde alanıyla ilgili araştırmalar yapmak üzere Almanya’da bulundu. 1993’ten itibaren TÜBİTAK Araştırma Merkezi’ne geçmesiyle Diskret Matematik Ünitesi kurarak şifreleme ve kodlama teorisi üzerine araştırmalara öncülük etti.
Alman matematikçi Neukirsch’in bir tezinde yer alan açık probleme rastlamasından sonra gayreti ve çalışkanlığıyla probleme çalışan birçok matematikçi arasından ilk çözen isim Gündüz İkeda oldu. Bahsedilen yoğun çalışmaları ve bu çalışmalara ek olarak yetiştirdiği birçok öğrenci ile matematiğe yadsınamaz bir katkı sağladı. Özellikle Cebir ve Sayılar Teorisindeki araştırmalarından dolayı 1979’da aldığı TÜBİTAK Bilim Ödülü’nü 1994’te Mustafa Parlar Vakfı Bilim Hizmet ve Onur Ödülü, 1996’da TÜBİTAK UEKAE Liyakat Ödülü izledi. 9 Şubat 2003’te vefat eden İkeda’nın hatırasını yaşatmak için Matematik Vakfı tarafından bir araştırma ödülüne ismi verildi.
https://yazhocam.com/kampus/odtuden-gecenler-masatoshi-gunduz-ikeda/
Günümüzde Afganistan denince çoğunuzun aklında canlanan görüntü aynıdır: savaş, radikal islamcılar, yokluk ve uyuşturucu ticareti ile boğuşan son derece kötü durumda bir ülke. Eğer sizin de Afganistan hakkında düşündükleriniz bunlarsa sizi suçlamak pek doğru olmaz; çünkü bunlar gerçeklikten çok da uzak olmayan yargılar maalesef. Peki Afganistan tarih boyunca şimdiki gibi savaşın ve yokluğun pençesinde miydi? Aslına bakarsanız çok değil, 40 yıl öncesine kadar Afganistan’daki durum bundan fersah fersah uzaktı; ta ki 1978’de Sevr Devrimi gerçekleşene ve arkasından gelecek olaylar bir ülkenin kaderini değiştirinceye kadar.
Öncelikle modern Afganistan’ın tarihine ve Sevr Devrimi’nden önceki politik durumuna bir göz atmalı. 19 Ağustos 1919’da Kral Amanullah Han, Rawalpindi antlaşmasıyla birlikte Afganistan’ın bağımsız ve egemen bir devlet olduğunu ilan etti. Kral Amanullah Han, köleliğin kaldırılması ve ilköğretimin zorunlu hale getirilmesi gibi önemli reformlara imza atmasının yanı sıra Avrupa’ya ve yeni kurulmuş Türkiye Cumhuriyeti’ne de ziyaretler düzenleyerek Afganistan’ın çağdaşlaşmasındaki ilk adımları atmış oldu. 1928-1929 yıllarında gerçekleşen Afganistan İç Savaşı esnasında görevden çekilen Amanullah Han’ın yerine Nadir Şah geçti, kendisi 1933’te Abdul Khaliq tarafından öldürüldükten sonra da tahta Nadir Şah’ın 19 yaşındaki oğlu Zahir Şah geçti. Zahir Şah, yaklaşık 40 yıl boyunca ülkenin başında kaldıktan sonra 1973’te kendisi İtalya’dayken kuzeni Davut Han tarafından darbe gerçekleştirilip cumhuriyet ilan edilince Afganistan’ın son kralı sıfatıyla tahttan indirildi. Davut Han böylece Afganistan Cumhuriyeti’nin ilk hükümetinin başına geçti.
Bütün dünyayı baştan ayağa etkileyen Soğuk Savaş döneminde Afganistan denge politikası izleyerek iki blokla da arasını iyi tutmaya çalışıyordu. Sonraları Davut Han, SSCB ile ilişkiler iyileştirilirse Afganistan’ın Kuzeybatı Pakistan’daki Peştun topraklarına hakim olabileceğine ikna oldu; fakat hala tarafsız bir politika izleme amacında olan ve SSCB’nin Afganistan’ın içişlerine karışmasına karşı çıkan Davut Han bu tutumundan taviz vermeyince SSCB ile Afganistan hükümetlerinin arası bozuldu.
Komünist bir oluşum olan ve Sovyet destekçisi olan Afganistan Demokratik Halk Partisi (ADHP) ile Davut Han hükümeti arasındaki gerilimler bu süreçte tırmandı. ADHP içinde iki kanat vardı: görüşlerinde milliyetçi ve militarist unsurlar barındıran Perçem -ki “perçem” Farsçada bayrak anlamına gelir- ve daha çok sınıf mücadelesine odaklanan Halk kanadı. Bu iki kanat arasındaki gerilimin artışı, bu süreçte iki fraksiyonun Davut Han’a karşı Sovyetler Birliği Komünist Partisi tarafında birleşmesiyle son buldu. 1973’te Davut Han’ın başa geçmesinde de rol oynamış olan ADHP’nin hükümetteki üyeleri ilerleyen senelerde bir bir görevden alındılar, tutuklandılar ve 17 Nisan 1978’de Perçem kanadı lideri Mir Akbar Khyber’in öldürülmesiyle birlikte gerilim zirveye ulaştı. Davut Han hükümetinin suikasti kınamasına rağmen Khyber’in öldürülmesinde parmağı olduğu iddiaları yayılıyor ve hedefin aslında tüm ADHP olduğu söyleniyordu. Khyber’in cenazesindeki büyük çaplı protestolardan sonra hükümet ADHP’nin yöneticilerini hapse atmıştı ama ordu içindeki bazı ADHP yanlısı yetkililer hükümeti devirebilecek bir darbe organize etme fırsatını bulmuşlardı.
Sevr Devrimi, adını Fars takviminin ikinci ayı olan Sevr’den alır ve her ne kadar adında “devrim” geçse de Çarlık Rusya’sında gerçekleşen Ekim Devrimi’nin aksine işçi sınıfı öncülüğünde gerçekleşmemiştir. Sevr Devrimi’nin bu özelliği, onu Proletaryen Bonapartist bir çizgiye yakın hale getirir. Bu fenomen, ordunun yönetime el koyması suretiyle ekonominin ve kaynakların ulusallaştırılması ve toprak beyliğine son verilmesi şeklinde vuku bulur; iktidar işçi sınıfının elinde değil, tek parti asker-polis diktatörlüğündedir.
Devrimden sonra hükümet reformlar yapmak için kolları sıvadı, çünkü ülkede sosyal ve ekonomik açıdan oldukça sorun vardı. Okuma yazma bilenlerin oranı sadece %5 civarındaydı, ülkenin çoğunun dağlık olması nedeniyle 160 milyon metrekarelik alanın yalnızca %12’si tarıma elverişliydi -imkan yetersizliği nedeniyle bu alanların da %40’ına ekim yapabiliyordu- ve tek bir köyde bile elektrik yoktu. İlk iş olarak ekonomi ulusallaştırıldı, sonrasında bunu toprak reformu takip etti, kadın-erkek eşitliğini sağlamak için o zamana kadar hiç duyulmamış önemli reformlara imza atıldı.
Ne var ki devrim başarıdan oldukça uzak kaldı. Hali hazırda ölü doğan devrim, Kabil dışındaki bölgelerde kendine yeterli destekçiyi bulamadı. Hükümette Perçem ve Halk kanatları arasındaki iktidar kavgaları devrimin üstünden çok geçmeden baş göstermiş, reformların çoğu sonuçsuz kalmış veya fiyaskoyla sonuçlanmış, hükümet karşıtları birer birer hapse atılmış ve kırsal kesimdeki cemaatler ve dinî liderler de ayaklanmaya başlamıştı. Bütün bunlar bir araya gelince Afganistan’ın en sonunda bugünkü durumuna gelmesine yol açacak olaylar silsilesi başlamış oldu.
Takvimler 24 Aralık 1979’u gösterirken Kabil’de Sovyet askerlerinin ayak sesleri duyuluyordu. SSCB lideri Leonid Brezhnev, Afgan hükümetinin itirazlarına rağmen 40. Ordu’nun Afganistan’a müdahale etmesine karar vermişti. Sovyet orduları darbe düzenledikten sonra Halk kanadını indirerek Afganistan Demokratik Cumhuriyeti’nin başına yöneticisi Perçem kanadından Babrak Karmal olan bir kukla hükümet geçirmişti. Sovyetlerin bu hareketinin nedenleri arasında o sene İran’da gerçekleşen İslam Devrimi’nin sonucu olarak Afganistan’daki dinî hareketlerin güçlenmesinden ve devrimin başarısızlıkla sonuçlanmasından duyduğu endişe de yer alıyordu, aslında bu endişeleri pek yersiz sayılmazdı zira 1979 sonbaharında mücahitler çoktan ülkenin çoğunluğunu kontrolü altına almıştı bile.
SSCB’nin Afganistan’ı işgali 1989’a kadar sürecek olan Sovyet-Afgan savaşını da başlatmış oldu. Mücahitleri ABD, İran ve Çin gibi devletlerin desteklemesiyle birlikte Afganistan’da işlerinin çok zor olduğunu anlayan Sovyetler yanılmamışlardı, 1989’da ülkeden tamamen çekildiklerinde arkalarında büyük bir enkaz bırakmışlardı ve 1991’deki çöküşlerinde Afganistan’daki başarısızlıklarının da payı vardı. Ruslar da “İmparatorluklar Mezarlığı”ndan çıkamamıştı.
Afganistan’daki savaş Sovyetler çekildikten sonra bitmemişti; tam aksine günümüze kadar uzanacak ve ülkenin yakasını bırakmayacaktı. Tek başına kalan ADHP hükümetinin karşısındaki mücahitler 1992’ye kadar süren Afgan İç Savaşı’nı kazanmış ve Afganistan Demokratik Cumhuriyeti’nin yerine Afganistan İslam Devleti kurulduğunda devrim de resmî olarak başarısızlığa uğramıştı. İlerleyen yıllarda mücahitler arasında da savaşlar çıkacak ve Taliban’ın da sahneye çıkmasıyla birlikte Afganistan bugünkü konumuna gelecekti.
Sevr Devrimi’nin başarısızlığı bütün dünyaya ve bilhassa sosyalistlere büyük bir ders oldu. Afganistan’ın sosyal ve ekonomik açıdan sahip olduğu kendine has dinamikleri nedeniyle ülkedeki işçi sınıfı çok küçük ve güçsüzdü, organize olmaktan da bir hayli uzaktı; bu nedenle devrimin başarısızlığa uğraması kaçınılmazdı. Uluslararası bir devrimin eksikliğinden ve güç kaybeden doğu blokundan dolayı Afganistan dış dünyadan izole bir durumda kaldı ve Stalin’in tek ülkede devrim teorisi işleri sadece daha kötü hale getirdi. İktidar kavgalarıyla birlikte de ülkenin savaş alanına dönüşmesi için bütün şartlar sağlanmış oldu.
Ülkede karşı devrim ve sonucunda ortaya çıkan mücahit gruplar, emperyalist güçler tarafından desteklendi ve Afganistan’daki birçok kaynak sömürüldü. Daha sonra bu grupların düzenlediği 11 Eylül gibi saldırılar bahane edilerek Afganistan’a tekrar müdahale edilmesi uluslararası kamuoyunda haklı gösterilmeye çalışıldı. Bu radikal islamcı gruplar, günümüzde sadece Afganistan değil bütün bölgenin üzerinde bir kara bulut gibi dolaşıyor.
Afganistan’da yıllarca süren savaştan kaçan milyonlarca insan çevre ülkelere sığındı, kimi İran’daki kamplarda çok kötü şartlar altında yaşamaya mahkum oldu kimi ise Pakistan’a sığındı, şanslı olanlarsa başka ülkelerde kendilerine yeni hayatlar kurdular. Vatanlarında kalanlar ise Afgan olmanın cezasını bugün silahların gölgesi altında yaşamaya çalışarak çekiyor.
https://yazhocam.com/genel/afganistanin-sonunun-baslangici-sevr-devrimi/
26 Nisan 1986’da SSCB’ye bağlı Ukrayna Sovyet Sosyalist Cumhuriyeti’nin Pripyat kentine yakın konumlanmış Çernobil Nükleer Santrali’nde, Uluslararası Nükleer Olay Ölçeği’ne göre 7 oranla bugüne kadar bilinen en büyük nükleer kaza meydana geldi. 4 numaralı reaktörde gerçekleştirilen test sırasında gücün kontrol edilememesi ve bu kontrolden çıkmanın aniden gerçekleşmesiyle acil durum çağrısına rağmen felaket engellenemedi. Gerçekleşen bir dizi tepkime sonucunda çıkan yangın atmosfere yükseldi.
Karadeniz üzerinden Türkiye’ye de ulaşan nükleer serpinti bulutu en çok Karadeniz’in doğusunu etkiledi. Kaza tüm dünyanın gündemine oturdu. Kazanın etkileri ve bu etkilere karşı alınabilecek önlemler tartışılmaya başlandı. Özellikle Avrupa ülkeleri bazı besinlerin tüketilmemesi, dış ortamla temasın azaltılması, hijyenin arttırılması, ithalatı durdurma gibi önlemler almaya başladı. Tabii, önlemlerin çeşitliliği ve uygulanışı radyasyondan etkilenme oranları aynı olmadığından farklılık gösteriyordu.
Hollanda’nın da çaydaki radyoaktif kirlenmeyi tespit etmesi ve Türkiye’den çay almayı engellemesiyle çayların tüketilebilir durumda olanlarının uygun alanlarda depolanmasına karar verildi. Bazı kaynaklarda piyasadan toplatılan 145 bin ton kirlenmiş çayın önceki yıldan kalan 55 bin ton çayla karıştırılarak yeniden piyasaya sürüldüğü ve bu fikrin radyasyon oranını azaltmak amacıyla öne atıldığı belirtiliyor.
  Çayda radyasyon tartışmaları gündemi meşgul etmeye devam ederken Cumhurbaşkanı Kenan Evren’den “Vücudumuz her şeye alışmış. Bize radyasyondan madyasyondan bir şey olmaz.” ve Başbakan Turgut Özal’dan “Korkmadan çay içilebilir. Radyasyonlu çay lezzetli oluyor.” şeklinde oldukça şaşırtıcı açıklamalar gelmişti.   
Durumun benzer bir örneği ise Çernobil döneminin Sanayi ve Ticaret Bakanı Cahit Aral’dı. Tartışmalar karşısında tepkisi uzun süre konuşulacak ve yıllar sonra özür dilemesine sebep olacaktı. Çayların radyasyondan etkilenmediğini ispat etmek için kameraların karşısında “Karadeniz’e bir damla mürekkep düştü diye Karadeniz kirlenir mi?’ Radyoaktif çay daha lezzetlidir. Rusya’dan iyi bir şey gelmez. Ya komünizm, ya radyasyon.” sözleriyle çay içti.
Çernobil Kazası’nın etkileri ve halkın bu konudaki kaygısı Türkiye gündeminde sık sık yer alıyordu ve dönemin yöneticileri halkı bu kaygıdan kurtaracağını düşündükleri açıklamalar yapıyorlardı. Detaylarını ‘Tartışmaların Odağında Bir Kurum: YÖK’ yazımızda da öğrendiğimiz üzere Türkiye’de darbenin ve yönetimdeki değişimlerin ardından yükseköğretim kurumlarının öğretimini planlamak, düzenlemek, yönetmek, denetlemek ve bu çerçevede diğer amaçlarla 6 Kasım 1981’de Yükseköğretim Kurulu kurulmuştu.  Başkanı İhsan Doğramacı olan YÖK’ün kurulmasından sonra ise ODTÜ’ye rektör olarak -adını yazımızın ilerleyen bölümlerinde yineleyeceğimiz- Prof. Dr. Mehmet Gönlübol’un atandığını belirtelim. Nükleer kazanın gerçekleştiği ve tartışılmaya devam edildiği 1986-87 yıllarında kazadan birkaç ay sonra, Ağustos 1986’da, YÖK; üniversitelere gönderilen bir yazıyla konuyla ilgili yetkilinin Radyasyon Güvenliği Komitesi olduğunu vurgulayarak, araştırmalarla ilgili bir yasak getirmişti. YÖK Başkanı İhsan Doğramacı’nın bu konuda 27 Aralık 1992’de -Cahit Aral’ın 1992’deki özründen hemen sonra- yine Milliyet’te Cahit Aral’ın kendisi hakkındaki imasıyla ilgili “Emre uydum.” dediğini görüyoruz.
16 Ocak 1987’de ODTÜ Rektörlüğüne sunulan rapor, 27 Ocak 1987’de “Başbakanlığın Yasakladığı ODTÜ Raporunu Açıklıyoruz, ÇAY’A YENİ ALARM” başlığı ile Hürriyet’e manşet olmuştu. Raporda yapılan ölçümler sonucunda radyasyonlu çayın tüketiminin yasaklanması, hamile kadınlar ve çocukların çay tüketimi konusunda uyarılması, temiz çay ve kirlenmiş çayların harmanının durdurulması, çayın sıcak suyla durulanmasının kirliliği azaltabileceği ihtimali gibi alınması gereken birkaç önlem sunulmuştu.
Bir eleştiriyi de “Dinine, imanına inanan radyasyon var demez. Radyasyon haberlerinin büyütülmesi yüzünden turizmimiz de ticaretimiz de aksadı.” sözleriyle alan Cahit Aral ise, raporun sorumluları ve TAEK’teki yetkililerin tarafsız bir şekilde tartışmalarını ve anlaşmalarını istedi. Özemre ve TAEK Radyasyon Sağlığı ve Güvenliği Dairesi (RGD) Başkanı Özer Özerden, Cahit Aral’a bu isteğe TAEK yetkililerince muhalefet edildiğini bildirdi ve bu konuda belli başlı sebepler sıraladı: – Radyasyon konusunda otorite olan ve hizmetini başka bir amaç gütmeden vicdan ve ilimle yapan tek kurumun TAEK olması,– Basının hamilelerde panik yaratacak ve ilimle alakası olmayan bir iddia öneri sürüyor olması,– ODTÜ Raporu’nun ODTÜ’ye değil, rapordan sorumlu 3 doçente mal edilecek olması ve bu 3 doçenti TAEK ile aynı konuma koymanın uygun olmaması.
Cahit Aral’ın tavrı ve Özemre ile Özerden’in kişisel görüşmelerinin ardından toplantının yapılması kararlaştırıldı. 13 Şubat 1987’de Çekmece Nükleer Araştırma ve Eğitim Merkezi’nde (ÇNAEM), TAEK ve ODTÜ Raporu taraflarının da olduğu bir toplantı yapıldı. Bu toplantıyı İnci Gökmen “Biz sanıyorduk ki deneyleri tekrarlayacağız. Öyle bir şey yok, gittiğimizde onu gördük. Orada bizim raporumuzu boşa çıkartacak başka bir raporu imzalamamız üzerine ikna toplantısı olduğunu gördük. Kabul etmemiz mümkün değildi, toplantıdan ayrıldık.” şeklinde özetliyor.
Halk sağlığı ve çevre duyarlılığı söz konusu olduğunda bugün izlenen yanlış politikaların farkında olduğumuz gibi bunun geçmiş örneklerinin de farkındayız. Manevi değerler üzerinden kitlelere baskı uygulamanın, ticaret ve turizmi sağlığın önüne koymanın kesinlikle yapılmaması gerektiğini söyleyebiliriz. Neyin yapılması gerektiğini belirtmek ise eleştirdiğimiz zihniyetin bir ürünü olacaktır çünkü İnci Gökmen’in de dediği gibi: “Tek yapılması gereken bilime güvenmektir.”.
https://yazhocam.com/genel/cernobilin-ardindan-odtunun-talihsiz-raporu/
Kraliyet ikametgahı süresince Louvre oldukça büyüdü ve her kral döneminde biraz daha genişleyerek bugünkü haline geldi. Aynı zamanda bir saray olarak da kullanılan Louvre’un bugünkü ilk temelleri ise I.François döneminde atıldı. Şehrin hızla gelişip büyümesi sebebiyle kalenin sınırlarını aşması sonucu savunma özelliği bittiği için I.François tarafından Fransız krallık konutu olarak kullanılması amacıyla saraya çevrilmiştir. Zamanla kralların bu yerde satın aldıkları değerli eserlerini barındırması ile eserlerle dolan yer 1793’te müze haline getirilmiştir. Müzeye çevrilmesinin en büyük sebebi kuşkusuz Fransız İhtilali’dir. Fransız Devrimciler tarihi bölgeleri, kutsal bölgeleri ve sarayları kontrol altında tutarak yaptıkları ihtilalin kalıcı olmasını istiyorlardı. Dolayısıyla  Louvre halka açık bir müze haline getirildi. Fikir olarak bir dönem krallara ait olan eşyaların, halka açık bir şekilde sergilenmesi ve yine sahibinin halk olması amaçlanmıştı. 19. yüzyıl başlarında Napolyon Bonapart sanatın insanlar üzerinde olan etkisini hafife almayarak Louvre Müzesini bir propaganda aracı olarak kullanmıştır. Müze 1871’de büyük bir yangın geçirmiştir. Yapılan tamirat ve değişikliklerle zamanımıza kadar gelen bina 1932’de son şeklini almıştır.
Louvre Piramidi, müzenin avlusunda bulunan cam ve metalden oluşmuş bir piramittir. Müzede 1983 yılında, “Grand Louvre” olarak bilinen bir yenileme planı yapıldı. Planın bir parçası olarak ana giriş için yeni bir tasarım gerekiyordu. Mimar Ieoh Ming Pei projeye layık görüldü ve avluda bir yeraltı lobisi ve modern cam piramit yapısı tasarladı. 1988 yılında yenileme çalışmaları bittikten sonra piramit, müzenin tasarımının ünlü bir unsuru haline geldi. Yapı 20.6 metre yükseklikte olup, kare şeklinde olan tabanının her bir kenarı 35 metredir. 603 adet eşkenar dörtgen şeklinde ve 70 tane üçgen şeklinde pencereden oluşmaktadır.
Louvre Müzesi’nin tarih öncesi çağlardan 21. yüzyıla kadar uzanan, oldukça geniş bir koleksiyon yelpazesi vardır. Yaklaşık 35,000’i sergilenen, 380,000’den fazla tarihi sanat eserini bünyesinde barındıran bir koleksiyona sahiptir. Koleksiyon 8 bölümden oluşmaktadır. Bunlar: Mısır eserleri, Yakın Doğu eserleri, Yunan, Etrüsk & Roma eserleri, İslami sanat eserleri, heykeller, tablolar, baskılar & çizimler ve bezem eşyalarıdır.
1- Mısır Eserleri: Kahire Müzesi’nden sonraki en büyük Mısır koleksiyonu Louvre Müzesi’nde yer almaktadır. Nil Nehri ve çevresinden çıkarılmış, günümüzden yaklaşık 4000 yıl öncesine ait fresk, papirüs, gündelik nesneler, lahit ve heykellerden oluşan 50,000’den fazla eser bulunmakta ancak bunlardan sadece belirli bir kısmı sergilenmektedir. Bunların yanı sıra mumyalar, mücevher eşyalar, müzik aletleri ve silahlar da koleksiyonun bünyesinde bulunmaktadır. Bu koleksiyonda Antik Mısır, Orta Krallık, Yeni Krallık, Ptolemaios Krallığı, Roma İmparatorluğu ve Bizans döneminden kalma parçalar bulunmaktadır. Bölümün ilk müdürü, 1822’de hiyerogliflerin gizemini çözen ünlü Jean-François Champollion’dur. Jean-François Champollion Rosetta Taşı’nı Fransızcaya çevirmiş ve böylelikle dönemin kralı X. Charles, müzede diğer eserlerden ayrı olacak şekilde bir bölüm kurulmasını emretmiştir. Bu sayede bugünkü koleksiyonun temelleri atılmıştır. Mısır’ın başkenti Kahire’de Kahire Mısır Müzesi’ni kuran Auguste Mariette, Memfis’te yapılan kazı çalışmaları sırasında bulunan diğer önemli eser ve buluntuları etik olmayan bir şekilde Fransa’ya göndermiştir. Bu durum Louvre Müzesi’nin Mısır koleksiyonunun büyümesini sağlamıştır.
2- Yakın Doğu Eserleri: Koleksiyonun bu bölümü Levant, Mezopotamya ve Pers olmak üzere üç kategoriye ayrılmıştır. Bu bölümde İslamiyet’in yayılmasından önceki döneme ait eserler sergilenmektedir. Özellikle Sümer medeniyetine ait pek çok eseri bünyesinde barındıran bu koleksiyonda, Hammurabi Kanunları’nın yazılı olduğu bir çivi yazısı da yer almaktadır.
The Law Code of Hammurabi (Hammurabi Kanunları): 2.25 m yüksekliğe ve 0.65 m genişliğe sahip olan bu eser, Louvre Müzesi’nin Mezopotamya bölümünde ve 227. odasında yer almaktadır. M.Ö. 18. yüzyılda Babil kralı tarafından yaptırılmıştır. 1901 yılında arkeolog Jean Vincent Scheil tarafından Susa, Elam’da bulunup Fransa’ya taşınmıştır. 282 maddeden oluşan bu eserin 66. ve 99. maddeleri arasındaki 33 maddesi okunamayacak durumdadır.  
 3- Yunan, Etrüsk ve Roma Eserleri: Bu bölümdeki eserler, Cilalı Taş Devrinden M.S. 6. yüzyıla kadar uzanır. Koleksiyonun en eski eserlerini barındıran bu bölümde Yunanistan, İtalya ve tüm Akdeniz havzasındaki medeniyetlerden kalma eserler bulunmaktadır. Napolyon Bonapart döneminde yapılan Napolyon Savaşları sürecinde birçok eser toplanmış ancak Napolyon’un 1815 yılında tahttan inmesiyle eserler geri gönderilmiştir. Louvre Müzesi, Venus de Milo ve Semadirek Kanatlı Zaferi gibi eserlerle dünyanın en büyük Helenistik dönem koleksiyonlarından birine sahiptir. Galerie Campana ise antik Yunan çömlekçiliğinin en bilinen eserleri arasında yer almaktadır. Koleksiyon 20. yüzyılda tematik ve kronolojik olarak yeniden düzenlenmiştir. Böylelikle, Yunan eserleri Roma eserlerinden ayrılmıştır.
4- İslami Sanat Eserleri: Bu bölüm müzenin en yeni kısımlarından biridir. 13 farklı ülkeden toplanan eserler; Endülüs, Memlük ve İran olmak üzere üç dönemsel parçaya ayrılmıştır. Koleksiyonda 5000 kadar seramik, ahşap, cam, metal, fildişi gibi çeşitli materyallerden yapılma eser ve 1000 kadar da çanak-çömlek kalıntıları vardır.
Casket Ivory (Fildişi ve Gümüş İşlemeli Sandık), 966: 966 yılında İspanya’da yapılan bu sandık, Louvre Müzesi’nin 3. odasında sergilenmektedir.  
5- Heykeller: Louvre, müze olmadan önce de heykeller sarayın önemli koleksiyon eserleri arasında yer alıyordu. 1824 yılına kadar sarayda sadece 100 kadar antik dönem heykelleri sergilenirken geri kalan eserler Versay Sarayı’nda korunuyordu. 1847 yılından sonra Orta Çağ bölümü de genişlemeye başlamış, bu durum 1986 yılına kadar devam etmiştir. Bu tarihten sonra heykel koleksiyonu yerli ve yabancı olmak üzere iki kanada ayrılmıştır. Fransız sanatına ait 1850 kadar eser Richelieu kanadında yani Orsay Müzesi’nde, geri kalan yabancı parçalar ise Denon kanadında yani Louvre’de sergilenmeye başlanmıştır. Güncel olan heykel bölümü; Etrüsk, Yunan ve Roma medeniyeti dışında kalan bölgelerden toplanan eserlerden meydana gelmektedir. 11. yüzyılda yapılmış olan Daniel in the Lions’ Den, 12. yüzyılda yapılmış olan Virgin of Auvergne, Michalengelo’nun Ölmekte Olan Köle ve İsyancı Köle gibi eserleri koleksiyonun önemli parçaları arasındadır.
Michelangelo, The Rebellious Slave (İsyancı Köle), 1513-1515: Michelangelo’nun tamamlanmamış birkaç eserinden biridir. 16. yüzyılda Ölmekte Olan Köle ile birlikte yaratılan bu mermer heykel, Papa II.Julius’in mezarını süslemek için tasarlanmıştır. Ancak proje tamamen finansal ve teknik nedenlerle değiştirilmiş ve tamamlanmamıştır. İsyancı Köle, kölelik hakkında bir yorum olarak da sunuluyor ve heykelin genç ve yakışıklı yüzüne rağmen, birçok açıdan belirsiz olduğu görülüyor.İki metre yüksekliğindeki bu heykel müzenin 403. odasında bulunmaktadır.  
6- Baskılar ve Çizimler: Kağıt üzerine işlenmiş olan eserlerin sergilendiği bu bölüm, 5 Ağustos 1797 tarihinde 415 parçalık bir koleksiyonla Galerie d’Apollon’da sergilenmeye başlandı. Daha sonra koleksiyona dahil edilen 8600 kadar eser Fransız kraliyet ailesi tarafından, 1200 eser ise Fillipo Baldinucci gibi insanların özel koleksiyonlarından satın alma yoluyla toplanmıştır.
Charles Le Brun, Three Lion Like Heads (Aslan Kafalı Üç İnsan), 1671: 9 Mart 1671’de Le Brun, Colbert’in varlığında Kraliyet Resim ve Heykel Akademisi’nde insan ve hayvan fizyognomileri(yüz hatlarıyla karakterin bağlantısını inceleyen bilim dalı) arasındaki ilişki üzerine konferans verdi. Bir dizi çarpıcı çizim ile gösterilen insan ve hayvan özellikleri arasındaki analojiler, sanatçının yüz ifadelerinin bir yorumunu içermek üzere geliştirdiği en iyi eserlerinden biridir. Çizim, 21.7 cm yüksekliğinde ve 32.7 cm genişliğindedir.  
7- Bezem Eşyaları: Kraliyet ailesi ve kilisenin ortak koleksiyonuna dayanan bu bölüme, orta çağlardan 19. yüzyılın sonlarına kadar uzanan Objet d’art derlemesi de eklenmiştir. Koleksiyonda dikkat çekenler eserler arasında pietre dure vazolar ve bronzlar, seramik, emaye, vitray ve fayans çalışmaları vardır. 1862 ise Giampietro Campana’nın altın mücevher ve 15.-16. yüzyıllardan kalma İtalyan çinileri koleksiyona dahil oldu. Bu çalışmalar, Richelieu kanadının birinci katındaki Apollo Salonu’nda sergilenmektedir. Koleksiyonda Orta Çağ ve Rönesans dönemindeki bazı eserler dikkat çekmektedir. Orta Çağ döneminde XIV. Louis’in giydiği tacı, V. Charles’in asası ve rönesans döneminde Giambologna‘nın bronz Nessus ve Deianirası ve Maximillian’ın Avı adlı gobleni bunlardan bazılarıdır.
Sebasteli Vlas’ın 13. yüzyıldan kalma bir tasviri, vitray çalışması: Roma valisinin yüzleştiği St. Blaise: Roma imparatoru Licinius (4. yüzyıl) altında şehit olan Sebaste (Ermenistan) piskoposu St. Blaise’nin hayatından bir sahne.  
8- Tablolar: Louvre’un resim koleksiyonu, Avrupa sanatının 1848 Devrimlerine kadar olan tüm dönemlerini temsil eden dünyanın en zengin koleksiyonlarından biridir. Koleksiyon, 13. ve 19. yüzyıl arasındaki dönemi kapsayan 7,500’den fazla tablodan oluşmaktadır. I. François ve XIV. Louis’nin kişisel koleksiyonlarının çoğu Raphael, Michelangelo ve Leonardo da Vinci gibi İtalyan ressamların eserlerini barındırmaktadır. Fransız ve Kuzey Avrupalı sanatçıların eserleri müzenin Richelieu kanadında, İtalyan ve İspanyol ressamların eserleri ise Denon kanadının birinci katında yer almaktadır.
Leonardo Da Vinci, Vaftizci Yahya (Saint John the Baptist), 1513-1516: Leonardo Da Vinci 61 yaşında başladığı bu eseri, 1516 yılında bitirmiştir. Resimde Aziz Yahya, uzun kıvırcık saçlarıyla, göğüs hizasından aşağısını örten kürküyle ve geniş omuzlarıyla oldukça genç ve dinamik görünmektedir. Resimdeki en dikkat çekici şey ise Aziz Yahya’nın sağ işaret parmağını gökyüzüne kaldırmasıdır. Bu hareketiyle İsa’nın geleceğini müjdelediği düşünülmektedir. Yahya’nın yüzündeki muammalı gülümseme tıpkı Mona Lisa’da olduğu gibi sfumato tekniği ile uygulanmıştır. Sanatçının  69 cm x 57 cm‘lik ceviz ağacından yapılma panel üzerine yağlı boyayla tamamladığı bu eser, Louvre Müzesi’nde sergilenmektedir.  
●      Love: Bu sergi, yüzyıllar boyunca nasıl sevdiğimizi ve bu sevgimizi sanata nasıl aktardığımızı anlatmayı amaçlıyor. Kadınlığın damgalanmasından başlayarak her çağın özgür sevginin icadıyla doruğa ulaşan kadınları, sevgiyi, ilişkileri, zevki ve hissi nasıl birbirinden kurtardığını gösteren bu sergi, 26 Eylül 2018 ve 21 Haziran 2019 tarihleri arasında Louvre Müzesi’nde sergilendi. Farklı sanat ve medeniyetlere yayılan 250 sanat eseri koleksiyonu ile gösterilen bu aşk tarihi oldukça geniş bir tarihe ışık tutmaktadır. Sergi, edebi alıntılar ve film klipleri ile noktalanan bu hikayeyi anlatmak için antik heykelin başyapıtlarını, Orta Çağ’dan değerli nesneleri, Memling, Fragonard ve Delacroix’in resimlerini ve Canova, Rodin ve Claudel’nin heykellerini sergiledi.
Serginin detayları için tıklayın.
●      Beden ve Ruh: Donatello’dan Michelangelo’ya İtalya’da Heykel (Body and Soul: Sculpture in Italy from Donatello to Michelangelo): Beden ve Ruh sergisi, insanın hem dış hem de iç dünyasını yorumlayan ve bunu eserlerine ustalıkla yansıtan rönesans heykeltıraşlarından Michelangelo ve Donatello’nun eserlerini keşfetme imkanı sunuyor. Sergi öncelikle heykel sanatına odaklanmamızı ardından diğer alanlardan (resim, baskı ve çizim) bir dizi eseri de keşfetmemize olanak sağlıyor. Sergi üç ana temayı tartışıyor: “Öfke ve Zarafet” öncelikle karmaşık kompozisyonlara olan ilgiyi ve bedensel hareketlerin yoğunlaşmasını ortaya koyuyor. Daha sonra “Duygu ve İkna” temasını ele alıyor. Görüntüleyenlerin duyguları üzerinde güçlü bir etkiye sahip olma arzusuyla duygusal durumların sanatsal uygulamaların özünde nasıl olduğunu vurgulamayı amaçlamaktadır. Son olarak da “Dionysos’tan Apollo’ya” heykelde ifade edilen klasik antik çağın tükenmez düşüncesini ortaya çıkarır, jestlerin ve aşırı duyguların doğallığını aşan yeni bir uyum arayışı geliştirir.
●      Leonardo Da Vinci Sergisi: Leonardo Da Vinci’nin ölümünün 500. yıl dönümü dolayısıyla 2019 yılında sanatçı adına dünyanın en büyük sergisi düzenlendi. Napolyon Salonu’nda düzenlenen sergide, toplam 164 eser sergilendi. Eserler arasında İngiliz Royal Collection, Rus Hermitage Müzesi, New York Metropolitan Müzesi ve Vatikan’dan sergi için ödünç verilenler de vardı. İngiliz Kraliçesi sergi için 24 eseri ödünç vermiştir. Louvre Müzesi, sanatçının 20 tablosundan 6’sına sahiptir. Ödünç verilen tablolarla bu sayı 11’e çıkmıştır. Kayaların Bakiresi (The Virgin of the Rocks), La Belle Ferronnière, Mona Lisa, Vaftizci Aziz John ( Saint John the Baptist), ve The Virgin and Child with Saint Anne gibi önemli eserler sergilenmiştir. Tabloların yanı sıra sanatçının bilimsel ve teknik çizimleri, el yazmaları, heykeller gibi eserleri de sergide yer almıştır. 10 yıllık çalışmaların sonucunda gerçekleştirilen bu sergide, sanatçının sanatsal pratiği ve resimsel tekniğinin daha iyi anlaşılması sağlanmaktadır.
https://yazhocam.com/one-cikanlar/louvre-muzesi/
 Leonardo Da Vinci, 15 Nisan 1452’ de Floransa’ ya yakın, Vinci kasabası yakınlarındaki Anchiano köyünde dünyaya gelmiştir. Da Vinci adı bu kasabada doğduğu anlamına, Vinci ise Vincio ırmağı kenarında yetişen saz anlamına gelmektedir. Hem kodekslerinde, hem de Mona Lisa gibi eserlerinde soyadını simgeleyen bu sazların girişik desenlerini kullanmıştır. Vinci kasabasında 5-6 yaşlarındayken bir mimarın yanında çalışmaya başlayan Leonardo da Vinci, ilk hesap, geometri ve yapı bilgilerini bu mimardan öğrenmiştir. Leonardo, 15 yaşına geldiğinde babasıyla birlikte Floransa’ ya yerleşmiştir. İki yıl sonra yetenekli bir ressam olan Andrea del Verrocchio’ nun (1435-1488) resim atölyesine çırak olarak girmiştir. Yaklaşık on sene Verrocchio’ nun evinde ve stüdyosunda kalmış, yeteneklerini geliştirmiştir. 1472’de, Floransalı ressamların oluşturduğu Compani di San Luca’ya usta olarak kabul edilmesine rağmen Verrocchio ile birlikte çalışmaya devam etmiştir. Ustalığı kabul etmese de bağımsız profesyonel ressam sıfatıyla San Luca kumpanyasında çalışmaya başlamıştır. 1472 yılında ilk özgün eseri olan Meryem’e Müjde tablosuna başlamış ve 1475 yılında eserini tamamlamıştır. Bu zamana kadar draperiler, herhangi bir giysiye referans oluşturmazken bu eserinde bunu kırmıştır. Bu resimde ilk kez, tutkal boya yerine yağlı boya kullanmıştır. Islak ve üzerine toprak sürülmüş kumaşları inceleyerek onları sabırla resimlemiştir. Meryem’e Müjde resminde, Luka 26-38’de geçen Tanrı’ nın habercisi Cebrail’ in, bakire Meryem ile görüşmesi anlatılır. 98 x 217 cm boyutundaki bu eser, Floransa Uffizi galerisinde sergilenmektedir.
 Leonardo da Vinci, 1476 yılına kadar Verrocchio ile beraber yaşamıştır. İlk siparişini Medici’ lerin bankalarının yönetiminde olan Benci ailesinden Ginevra Benci’ nin portresini yapmak üzere almıştır. Ginevra Benci’nin Portresi adlı eserinde, yağlı boya ile karışık tutkal boya kullanmıştır. 1478 yılında tamamladığı bu eser, 38 cm x 37 cm boyutundadır ve Washington Ulusal Sanat Galerisi’nde (National Gallery of Art West Building) sergilenmektedir.
1495-1498 yılları arasında Santa Maria dele Grazie Manastırı’nın yemek salonunda yaptığı Son Akşam Yemeği isimli eseri tuval üzerine yağlı boya değil, duvar üzerine tempera tekniği ile yapılmıştır. Bu eser batı resim sanatında önemli bir değişimin başlangıcı olarak kabul edilmektedir. Daha önceki eserlerinde aydın, filozof Rönesans insanını yansıtan Leonardo Da Vinci, bu eserde batı kültürünü ve aydınlanmayı yansıtmaktadır. Resmin konusu, İsa’nın havarileriyle yediği son akşam yemeği olarak belirlenmiştir. İsa tam merkeze konumlandırılırken, havariler onun sağına ve soluna ikişerli, üçerli gruplar halinde dağıtılmıştır. Her bir havari kendi psikolojik tepkisiyle öznel dışavurumuyla betimlenmiştir.
Tüm çizgiler İsa’ nın başının hizasındaki kemeri ve İsa’ yı işaretler. Leonardo, büyük ihtimalle freskin, sanatçının bir alanı tek zamanda bitirme zorunluluğu gibi limitlerden sıyrılabilmesi için yağlıboya gibi tüm kompozisyonu aynı zamanda çalışabilmeye izin veren bir mediumu denedi. 460 cm x 880 cm boyutundaki bu eser, yapıldığı yer olan Santa Maria delle Grazie manastırında sergilenmektedir.
 1513 yılının sonlarına doğru Vatikan’ a davet edildi; buradan Francesco Melzi ile birlikte Roma’ya geçtiler ve 1516 yılının başlarında Leonardo ve genç Francesco, Roma’dan ayrıldılar. 1516’da koruyucusu Giuliano de’ Medici’nin ölümü üzerine Kral I. Francis, Leonardo’nun Fransa’nın baş ressamı, mühendisi ve mimarı olmasını teklif etti. Paris’in güneybatısında, Amboise yakınlarındaki Kraliyet Sarayı’nın hemen yanında kendisi için hazırlanan konağa yerleşti. Leonardo 2 Mayıs 1519’da Amboise’daki evinde 67 yaşında öldü. Vasiyetinde mirasının esas bölümünü Melzi’ ye bıraktı. Amboise’daki Saint Florentin Kilisesi’ nde toprağa verilmiştir.
Mona Lisa, sadece Leonardo da Vinci’ nin en ünlü eseri değil aynı zamanda dünya tarafından da en bilinen eserlerin başında gelmektedir. Kuşaklar boyu sanatçılara ilham olmuş ve yapımından sonra baskının da icadıyla sayısız kopyası yapılmıştır.
Portredeki kadın figür hakkında çeşitli görüşler ileri sürülmüştür. Bugün kullanılan isim 16. yüzyıl sanat tarihçisi Giorgio Vasari’ ye dayandırılmaktadır. Onun görüşüne göre, Leonardo, Fransız tüccar Francesco del Giocondo’nun eşi Lisa’yı resmetmiştir. Resme verilen isim de buradan gelmektedir. “Mona” kelimesi İtalyanca hanımefendi anlamında kullanılan “Ma donna” kelimesinin zaman içinde birleşmesinden meydana gelmiştir. Lisa ismi ise Lisa Gherardini’ den gelmektedir. Bu varsayıma göre sipariş edilen tablonun tamamlanıp teslim edilmesi gerekir ancak Leonardo dört yıl boyunca bu eser üzerine uğraşmış ve en sonunda eseri kendine saklamıştır. Bundan dolayı resimdeki kadın üzerine yapılan bu teori de tartışma konusu olmuştur.
 Bir başka teori ise modelin Leonardo’ nun annesi Caterina olabileceğidir. Freud tarafından ortaya konulan bu teori, Leonardo’ nun resmettiği gizemli gülüşü annesiyle olan bir anısından kaynaklandığını savunur. Ellerinin pozisyonu ve figürün duruşu çocuğuna bakan bir annenin duruşunu anımsatmaktadır. Bu konuda Freud şöyle yazar: “Leonardo, annesinin cinsel bir kendinden geçmişlik içerisindeki mutlu gülümsemesinin anısını ruhunda uyandıran kadına rastlar ve sanat denemelerinin başlangıcında gülümseyen kadınları eserlerine konu yaparken onu elinde tutmuş itici güce yeniden kavuşur. Mona Lisa, Ermiş Anna selbdritt ve belirleyici özelliğini bilmecemsi bir gülümsemenin oluşturduğu bir dizi esrarengiz tabloyu yaratır”. Üçüncü bir teori ise modelin aslında Leonardo’nun kendisi olduğudur. Leonardo ve Mona Lisa’ nın yüz özellikleri incelendiğinde benzer olduğu düşünülmektedir.
 Yıllardır araştırmacıların ve sanat tarihçilerin üzerinde düşündüğü şeylerden biri, Mona Lisa’ nın belli belirsiz gülümsemesidir. Üzerine teoriler üretilen, büyütülerek yakın plandan incelenen bu gülüş; resimdeki figürün ruh halini tam olarak anlatmaması ve her bakış açısına göre değişmesinden dolayı gizemini korumaktadır. Mona Lisa’ nın dudaklarındaki hüzünlü gülümseme, özlem dolu bakışları, sfumato tekniğinin etkisiyle, izleyicinin duygularına göre her an değişen, kaçışan ifadesiyle yaşayan bir portredir. Leonardo; Resme kazandırdığı sfumato tekniğini, ağız ve göz kenarlarını bulanıklaştırarak, resim içindeki formları, renkleri ve sınırları hafifçe birbirine karıştırarak uygulamıştır. Bu nedenle Mona Lisa’nın nasıl bir ruh halinde olduğu tam olarak anlaşılamamaktadır.
Belirsizliğin yanında bu durumun bir diğer sebebi ise tablonun iki yanının simetrik olmamasıdır. Bu durum, belirgin bir biçimde arkadaki doğa görünümünde göze çarpmaktadır. Soldaki ufuk çizgisi sağa göre daha alçaktadır. Bundan dolayı, tablonun sol tarafına dikkatli baktığımızda kadın daha uzun ve dik görünmektedir. Odaklandığımız yöne göre yüzü de değişmektedir çünkü yüzünün de iki tarafı birbiriyle aynı değildir.
Mona Lisa’ yı dönemindeki diğer eserlerden farklı kılan bir diğer özellik ise portrenin sadece profilden değil, modelin vücudunun üçte ikisinin resmedilmiş olmasıdır. Göğüs hizasına kadar olması beklenen portre, elleri de kapsayarak karın hizasına kadar indirilmiştir. Model, sandalyenin koluna dayanarak dik ve yanlamasına bir biçimde oturmuştur. Ellerini sandalyenin kolunda birleştirmiştir. Bu duruş o dönemde nezaketi temsil etmektedir. Yüz bize bakarken vücut yana doğru dönüktür. Böylece canlı bir etki yaratılmıştır. Arka plan görüntülerinde kompozisyonu anlam boyutunda  derinleştirerek tasvir eden sanatçı, bu anlamda ruhsal ve biyolojik açılardan doğayı ve insanı anlamaya çalışan bir Rönesans insanı olarak karşımıza çıkmaktadır. Modelin arkasında bir locanın korkuluğu görülmektedir. Locaya ait iki sütun resmin kenarlarından sonradan yok olmuştur. Resmin ön bölümü bu sütunlu korkulukla manzaralı arka bölüme bağlanmaktadır. Arka bölümde resmin solunda bir patika görülür, sağında ise kurumuş ırmak yatağını andıran bir uzantı yer alır. Bu uzantının Arezzo yakınlarındaki Buriano Köprüsü olduğu düşünülmektedir. Arka planda karla kaplı sarp dağlar ve yollar vardır. Resimde açık hava manzarası kullanan Leonardo, bununla da döneminde bir ilki gerçekleştirmiştir.
 Modelin sarkan saçlarını ince bir tül örtmektedir. Üzerinde ince işlemeler olan koyu renkli giysisinin boynun epeyce aşağısındaki yakasında, çarpık desenli işlemeler vardır ve yaka büzgülüdür. Giysinin hardal renkli kol detayı daha ışıltılı bir görünüm yaratır. Modelin kaşları ve kirpikleri yoktur ancak yapılan taramalarda var olduğu anlaşılmış; zamanla temizleme sırasında yok olduğu düşünülmektedir. Zamanla üst üste uygulanan sarı vernik, resimdeki birçok rengi fazlasıyla koyulaştırmış ve resimde karanlık bir görünüm oluşturmuştur. 19. yüzyılda yapılan vernik uygulaması ve temizliğin resmin üst tabakasını yok ettiği bundan dolayı Mona Lisa’ nın solgun ifadesine sebep olduğu bilinmektedir.
Leonardo’nun hayatının son yıllarını yanında geçirdiği Fransız Kralı I.Francis, eseri sanatçının ölümünden sonra aldı ve 16. yüzyılın başından itibaren Louvre’daki Merkez Sanat Müzesi (Central Art Museum) inşası tamamlanana kadar kraliyet koleksiyonunda kaldı. Daha sonra tablo, XIV. Louis tarafından Versay Sarayı’ na taşındı. İsyancılar kraliyet koleksiyonunu Fransız Devrimi sırasında halkın malı olarak iddia edinceye kadar yüzyıllar boyunca sarayda gözlerden uzak tutuldu (1789-99). Fransız İhtilali’nin ardından Mona Lisa 19. yüzyılın başında Louvre Müzesi’nin koleksiyonuna dahil edildi. Napolyon Bonapart tarafından Tuileries Sarayı’na taşınsa da, daha sonra tekrar Louvre Müzesi’ne döndü.
 21 Ağustos 1911’ de Mona Lisa, Louvre Müzesi’ nden çalındı. Tabloyu arama çalışmaları Louvre Müzesi’ nin büyüklüğünden dolayı bir hafta sürdü ancak müze içerisinde bulunamadı. Mona Lisa’nın ağır çerçevesi içi boş bulunduğunda çalındığı anlaşıldı. Haberler duyulduğunda Mona Lisa’ya olan ilgi fazlasıyla artmış; müze ziyaretçi akınına uğramıştı. Pablo Picasso’ dan bile şüphelenen polis, sonunda tablonun müze görevlilerinden Vincenzo Perugia tarafından çalındığını öğrendi. 27 ay sonra bulunan tabloyu Perugia, İtalya’nın Floransa şehrindeki Uffuzi Galerisi’ne 100.000 dolara satmaya çalıştı. Perugia eseri yurtsever bir İtalyan olduğu için çaldığını; ünlü bir İtalyan sanatçının eserinin Fransa’da sergilenmesini anlamadığını söyledi.
Bu olaydan sonra ünü daha çok artan Mona Lisa, kendine ait özel bir odada, kurşun geçirmez bir cam kafesin içinde, 711 numaralı odada sergileniyor. 0.77 m x 0.53 m boyutundaki tablo, yılda sadece bir kere bakım ve temizlik yapılması için kafesinden çıkartılıyor.
https://yazhocam.com/kultur-sanat/leonardo-da-vincinin-hayati-ve-onemli-eserleri/
 Yoko Ono, 18 Şubat 1933 doğumlu Japon müzisyen, yönetmen, yazar, aktivist… Japonca ve İngilizce bolca eser vermiş başarılı bir sanatçı, dünya çapında ses getiren eylemlere imza atan bir barış aktivisti olsa da; ne yazık ki bugün insanlar onu daha ziyade The Beatles üyesi John Lennon’la 1969’dan 1980’e kadar süren evliliğiyle ve “The Beatles’ı dağıtan kadın” olmasıyla tanıyor. John Lennon’ın bir röportajda dediği gibi Ono, “en meşhur bilinmeyen sanatçı” unvanını gerçekten hak ediyor, hak etmediği bir şey var ki o da insanların ona karşı beslediği anlamsız nefret.
Yoko Ono’nun John Lennon’u birçok yönden etkilediği çok açık ve netti, Lennon’ın yazdığı The Beatles şarkısı “Revolution 9”ın Yoko’nun avangard sanatından esinlendiğini görmemek imkansızdı, çift; 60’ların sonlarında birlikte ses getiren eylemler de düzenlemişlerdi, Aralık 1969’da Vietnam Savaşı’nı protesto etmek için dünyanın çeşitli yerlerindeki bilboardlara “War Is Over (If You Want It)” yazan ilanlar vermişlerdi. İkili zamanlarının çoğunu beraber geçiriyordu, hatta John Lennon stüdyoya hiçbir Beatle’ın eşini veya sevgilisini götürmemesine dair çok önceden kendisinin koyduğu kuralı ihlal ederek stüdyoya Yoko’yla gidiyordu. Yoko’nun Lennon’ın “kafasına girdiği” ve “onu gruptan ayrılmaya ikna ettiği”ne dair asılsız söylentiler de ağızdan ağıza yayılıyordu böylece. Ne var ki bunlar doğru değillerdi, Lennon’ın Yoko’yla olan ilişkisinin grup içi gerginliği arttırdığı su götürmez bir gerçek tabii ki ama Fab Four’un dağılması zaten kaçınılmazdı ve bunda Yoko’nun payı gerçekten azdı.
Sanatın birçok dalıyla uğraşan Yoko Ono, en çok müzik alanındaki yapıtlarıyla tanınıyor. John Lennon’la çıkardığı eserler arasında Double Fantasy, Plastic Ono Band gibi dünya çapında başarıya ulaşan eserler bulunan Yoko Ono, kendi başına da albümler yayınlamıştır. 1981 yılında çıkardığı Season Of Glass adlı albümü Billboard 200 listesinde #49 numaraya kadar yükselerek ticari açıdan Yoko Ono’nun en başarılı albümü olmuştur. 60 ve 70’lerde Fluxus hareketiyle bağdaştırılan Yoko Ono’nun en meşhur eserlerinden biri de ilk kez 1964 yılında Tokyo’da sergilediği Cut Piece isimli eseridir. Cut Piece’te Yoko Ono sahnede bağdaş kurmuş oturur halde dururken seyirciler onun üstündeki kıyafetleri yavaşça keserler.
Bir röportajda Cut Piece eserini canlandırırken ne düşündüğü sorulduğunda Yoko Ono şöyle cevap vermiştir.
Ne yazık ki bunca eserine ve düşüncesine rağmen insanlar, Yoko Ono’yu “Yoko Ono” olarak görmeyi bir türlü başaramadılar, o hep “John Lennon’ın eşi Yoko Ono” olarak görüldü. Erkek egemen toplumda hali hazırda sanatçı kimliğiyle öne çıkması oldukça zorken bunun üstüne son derece haksız bir şekilde kazandığı “The Beatles’ı dağıtan kadın” ünüyle de sanatı hak ettiği değeri hiçbir zaman göremeyen sanatçılardan biri oldu. Dünya tarihindeki en ünlü kişilerden biri olmasına rağmen bu ününün nedeni albümleri ya da sergileri değil John Lennon’ın eşi olmasıydı; işte tam da bu nedenle John Lennon ona “en meşhur bilinmeyen sanatçı” demişti.
Tek suçu John Lennon’a aşık olmak olan Yoko günümüzde bile sayısız nefret söylemine maruz kalıyor ama bu onu sanatını icra etmekten ve görüşlerini korkusuzca dillendirmekten alıkoymuyor.
https://yazhocam.com/kultur-sanat/oh-yoko/
 NASA’da görev alan ilk Türk kadın bilim insanı olmasıyla ya da ODTÜ’de Astrofizik Anabilim Dalı’nı kurmuş olmasıyla adını mutlaka duyduğunuz Dilhan Eryurt’un başarılarla dolu hayat hikayesi kesinlikle anlatılmaya ve paylaşılmaya değer.
 26 Kasım 1926’da İzmir’de doğan Dilhan Ezer Eryurt, İlköğretimi Ankara’da tamamlayıp Ankara Kız Lisesi’nde eğitimine devam etti. Liseden takdirname ve benim için hepsinden değerlidir bu dediği bir ödülle mezun oldu, bu ödül ise dönemin Milli Eğitim Bakanı Hasan Ali Yücel tarafından kendisine verilen Atatürk’ün Nutuk’u. Matematiğe olan ilgisini bu yıllarda da farkında olan Eryurt, astronomiye ilgisini ise İstanbul Üniversitesi Yüksek Matematik ve Astronomi Bölümü’nde farkına vardı. Ablası Gülperi Yorgucu’un Dilhan Eryurt hakkındaki “O mektebe (İstanbul Üniversitesi’nden bahsediyor.) girdiği zaman demişti ki: ‘Günün birinde ben Ay’da arsa alacağım.’” sözleri bize onun astronomiye olan ilgisini kanıtlar nitelikte. Mezuniyetinin ardından 1946’da Ankara Üniversitesi’nde Astronomi Bölümü açmak için çalışan ve doktorasını Münih Üniversitesi’nde Gök Mekaniği alanında tamamlayan Prof. Dr. Tevfik Oktay Kabakçıoğlu’nun yanında iki yıl fahrî asistanlık yaptı. Dilhan Eryurt, kadro açılmamasından dolayı bu iki yılda çalışmalarını ücretsiz olarak yapıyor oluşunun Tevfik Oktay’ı da bir hayli üzdüğünü ve onu laborant konumuna alıp para kazanmasını önerdiğini anlatıyor.
 Dilhan Eryurt, 1968’de Erdal İnönü’den gelen davet ile bir sene misafir profesör olarak Orta Doğu Teknik Üniversitesi’nde çalıştı ve Fizik Bölümü’nde Astrofizik derslerini başlattı. Bunun yanı sıra TÜBİTAK desteği ile ülkemizde iki yıl arayla düzenlenen Ulusal Astronomi Kongresi’ni başlattı. Bu kongrenin önemini ve ortaya çıkışını kendi sözlerinden şöyle öğreniyoruz: “Amerika’da bulunduğum zaman Amerikan Astronomi Topluluğu’nun bilimsel toplantılarına katılır, yaptığım araştırmaları anlatır, ilgilenen astronomlarla fikir alışverişinde bulunurdum. Türkiye’de böyle bir şeyin olmadığını ve bu eksikliği çok hissettim. 1968’de ODTÜ’de ders vermeye geldiğimde bir Ulusal Astronomi Kongresi toplamaya karar verdim ve TÜBİTAK’ın desteği ile bu toplantı yapıldı.” O yıllarda Türkiye’de henüz böylesine az bilinen bir alanda kongre vermek oldukça kıymetliydi ancak görselde Dilhan Eryurt’un yanında yer alan ‘Türkiye Cumhuriyeti’nin ilk kadın gökbilimcisi’ Nüzhet Gökdoğan da dahil olmak üzere alanda çalışan yirmi beş kişi de oradaydı. Dilhan Eryurt, sonraki yıllarda da yine astronominin ülkemizde yaygınlaşması ve başarılı çalışmalar üretilmesi için Türk Astronomi Derneği ve TÜBİTAK Ulusal Gözlemevi’ne çokça katkı sağladı.
 Kongre ve toplantılara öncülük etmesiyle, üniversitemizde yeni bir anabilim dalı kurmasıyla bilimdeki ve akademideki eksikleri gidermek için yaşamı boyunca çabaladı. Çalışkanlığı, fedakarlığı ve zorluklarla mücadele edişi ile bizler için örnek bir bilim insanı olan Dilhan Eryurt, 13 Eylül 2012’de geçirdiği kalp krizi ile aramızdan ayrıldı.
https://yazhocam.com/kampus/odtuden-gecenler-prof-dr-dilhan-eryurt/
 Su ve zaman… Sık sık birbirine benzetilmeleri boş yere değildir, bizler kibirimizde boğulurken bu iki kardeş sessiz sedasız kaderimizi belirler. Birisi bize hayat verir ve verdiği hayatı devam ettirir; diğeriyse hiç yorulmadan verilen hayatın hesabını tutar, günü geldiğinde de geri alır. Su ve zaman, hiç fark ettirmeden, akar gider; bizler aynı nehirde iki kez yıkanamadığımız gibi aynı günü de tekrar yaşayamayız. Çelimsiz bedenlerimizi suyla, gafil ruhlarımızı zamanla arındırır; bu kirli dünyada kendimizi kurtarmak için çırpınırız. Yaralarımızı suyla siler, acılarımızı zamana bırakırız. İnsan, varlığını borçlu olduğu bu iki kardeşi hor görmeye kalkarsa haddini aşar, beşer bir kez olsun bu iki kardeşten ayrı düşmeyegörsün feleği şaşar; yolunu kaybedip boşluğa düşer.
 Zaman konusunda doğanın bizlere edeceği yardım sınırlıdır, bir yerden sonra kendimiz kendi zamanımızı yaratmalıyızdır ama yanıbaşımızda kenarında yürüyüp seyredebileceğimiz üryan bir pakize mevcuttur, doğa suya hasret bırakmamıştır bizi. Belki meltemler esmez, belki dalgaları vurmaz sahiline ama ODTÜ’nün en değerli incisidir Eymir.
 Eymir Gölü, Ankara’nın Gölbaşı ilçesinin kuzeyinde ODTÜ Kampüsü sınırları içinde bulunan doğal bir göldür. Gölün orijinal adı “Emir”dir, bu ismi Timur’un aynı adlı sancak beyinden almıştır. Ana kaynağı hemen güneyinde yer alan ve Eymir’den 3 metre kadar yüksekte olan Mogan Gölü’dür. Tek çıktısıyla Eymir’i besleyen Mogan Gölü, Eymir’le aynı havzada bulunur ve bundan yaklaşık 8 bin yıl kadar öncesinde kuzeye doğru akan bir akarsunun yandan gelen kollarla boğulması sonucu oluşmuştur; Mogan’dan birkaç yüzyıl sonra da Eymir Gölü oluşmuştur. Eymir, nispeten sığ ve büyük bir göldür; kıyı uzunluğu 9 kilometre, ortalama derinliği 3.8 metre ve en derin noktasının yüzeyden uzaklığı 5.5 metredir. Kışları donarak büyüleyici manzaralar sunan göl, ODTÜ Spor Kulübü Kürek ve Yelken Takımlarının çalışma alanıdır, gölün kenarında takımlara ait kayıkhane bulunmaktadır. Kürek Takımı kayıkhanesinin yakınlarında çok az ODTÜ’lünün bildiği Barış Çeşmesi adında bir çeşme de bulunur, bu yapı iyi durumda olmamasına rağmen suyu usul usul akmaya devam etmektedir.
 Eymir Gölü, kendine has bir faunaya ve floraya sahiptir, göl yaklaşık 160 kuş türüne ev sahipliği yapmaktadır. Bunların arasında en sık rastlananlar ise sakarmeke, yeşilbaş ördek, elmabaş patka ve bahridir. Gölün çevresi ise tıpkı kampüsümüzün geri kalanı gibi ODTÜ’ye tahsis edilmeden önce kıraçtı ve bazı otlar dışında hiç yeşillik bulunmuyordu, ne var ki yakın zamanda yapılan araştırmalarla birlikte gölün çevresinin 1800’lü yıllara kadar %60 oranında ağaç örtü ile kaplı olduğu keşfedilmiştir. 19. yüzyıl sonrasında bitki örtüsünde görülen bu dramatik düşüşün sorumlularından biri de küresel ısınmadır.
 Eymir Gölü ne yazık ki tarih boyunca iyi bir şekilde korunamamıştır, Eymir’in ODTÜ arazisi içinde bulunması her ne kadar gölün Ankara’da 1950’lerde başlayan ve 1980’den sonra iyice artan sağlıksız ve plansız büyümeden en az şekilde etkilenmesini sağlamış olsa da çeşitli faktörler nedeniyle göl zarar görmekten kurtulamamıştır. 1970’li yıllarda Mogan Kasabası’nın gelişmesiyle birlikte kasabanın oluşturduğu atıklar doğrudan Mogan’la Eymir’i bağlayan kanala dökülmeye başlanmıştır. Eymir’in 1990’larda yapılan testleri sonucu su kalitesinin oldukça düşük olduğu ve bu durumun gölün ekosistemi için tehlike arzettiği görülmüştür, örneğin gölde balık ölümlerine o senelerde sıkça rastlanmıştır. ODTÜ’nün ana içme su kaynağı olarak kullanılan gölde ötrofikasyonun (bir büyük su ekosisteminde çeşitli nedenlerle besin maddelerinin büyük oranda artması sonucu plankton ve alg varlığının aşırı şekilde çoğalması) da artmasıyla 1995 yılında göl bu özelliğini kaybetmiştir. Tüm bunların sonucunda ise 1997 yılında ODTÜ Biyoloji Bölümü Öğretim Üyesi Doç. Dr. Meryem Beklioğlu önderliğinde çalışmalar başlatılmıştır. Gölü iyileştirmek için Türkiye’deki ilk biyomanipülasyon işlemi Ağustos 1998’de Eymir Gölü’nde başlatılmıştır. Göldeki ötrofik sorunu daha da derinleştiren sazan ve kadife gibi balıkların gölden uzaklaştırılması suretiyle gerçekleştirilen biyomanipülasyon uygulaması sonucunda göl eski özelliklerine geri kavuşmuştur. Işık geçirgenliği bir yıl gibi bir sürede yarım metreden 5 metreye çıkmış, göldeki fosfor miktarı azalmıştır. Günümüzde Eymir Gölü’nde Kemal Kurdaş Ekolojik Eğitim ve Araştırma merkezi de bulunmakta ve Eymir ve Mogan göllerinden 15 günde bir örnekler alınarak kontroller yapılmaktadır.
 Eymir’in karşılaştığı bir diğer tehlike ise Türkiye Cumhuriyeti tarihinin gördüğü en rant düşkünü hükümeti ve çevre düşmanı politikalarıyla bilinen bu hükümetin göl ve etrafındaki “çılgın proje”leriydi. Zamanında bu hükümette de yer almış olmasına rağmen geçtiğimiz yıllarda boş bir damacana gibi kapının önüne konan bir isim, Türkiye Cumhuriyeti’nin başkentinin başına geçmiş ve uzun süre Ankara’yı rahat bırakmayan çılgın bir belediye başkanı olmuştur. ODTÜ Kampüsünün zamanla genişleyen şehir sınırları içinde kalması ve büyük bir alana yayılması nedeniyle bu arazi, rant düşkünü belediye başkanının ağzını sulandırmıştır. Eymir’in yakınında yükselen ve çehreyi bozan bazı yapıların ortaya çıkmasına rağmen ODTÜ bileşenleri, buna dönemin seçilerek göreve gelen rektörleri de dahil, çevreciler ve STK’ların bilinçli mücadelesiyle ODTÜ ormanı ve Eymir Gölü daha acı bir sonla karşı karşıya kalmamış; Atatürk Orman Çiftliği’nin başına gelenlerden Eymir kurtulmuştur.
 Ankara’nın yeni belediye başkanı Mansur Yavaş ise 6 Kasım 2019’da ODTÜ Rektörlüğüne Eymir’le ilgili birtakım iyileştirmeler içeren bir teklif sunmuş, Rektörlük bu teklifi kabul etmiştir.
 Zaman ve su, iki kardeş el ele verip şekle bürününce karşımıza çıkan manzaranın bu kadar yüce olması bize garip gelmemelidir, zira bu birliktelik tesadüf değildir. Zaman, kardeşi gibi soğuk ve derindir; su da kardeşi gibi ona her bakışımızda bize bizi gösterir.
 Her ne kadar şu aralar Eymir’i ziyaret etmeniz olanaksız da olsa şartlar izin verir vermez kendinizi derhal Eymir’in ihtişamlı kolları arasına atmanızı öneririm, özellikle de bunu daha önce hiç yapmadıysanız.
https://yazhocam.com/kampus/odtu-tarihi-eymir-golu-bolum-13/
 Düşününce kendisi gibi yalnız belki de ondan daha yalnız olan tek bir kişi vardı tanıdığı. Onunla kendisini bu konuda kıyaslayamazdı bile herhalde. Komşularından Bay Norrell. Bay Norrell ile arada göz göze gelince bir baş hareketiyle selamlaşır ve yoluna devam ederdi. Bay Norrell, kırklı yaşlarının sonunda cılız görünüşlü ve biraz pimpirikli ve telaşlı bir adamdı; tesisat ustalığı yapar ve hiçbir konuda risk almayı sevmezdi. Cebinde bir sürü iş aleti, anahtar, el feneri, çakı, hatta tornavida taşıyan her an başına bir şey gelebileceğini ve bu aletlerin bir şekilde ona yardımcı olabileceğini düşünen biraz fazla ihtiyatlı hatta paranoyak denilebilecek bir adamdı. Nitekim bir gün Bay Norrell’in başına bir olay geldi ve bu aletler gerçekten de işine yaradı ama o konuya öykünün ilerleyen kısmında değineceğiz.
 Tüm bu garipliklerine rağmen Billy Joe komşusu Bay Norrell’e sempati beslerdi ve onu arkadaşı olarak görürdü; arada bir Bay Norrell yaptığı yemeklerden ve keklerden Joe’ya getirirdi; kendisi de yalnız yaşayan ve paranoyak özellikleri yüzünden çevresinde pek bir insan bulunmayan Bay Norrell, Joe’yu sanki ailedeki en küçük kardeşiymiş gibi severdi. Bir gün Bay Norrell iş çıkışında bir restorana gidip yemek yedikten sonra arada sırada yaptığı gibi Times Square tarafına gidip komşusu yetenekli Billy Joe’nun pandomim gösterisini izlemeye gitti. Billy Joe Jr. numaralar üstüne numaralar yapmış, kalabalığı epey eğlendirmişti; yukarı kata olmayan merdivenden çıkan adam ve sonra bu aynı var olmayan merdivenden aşağı inen adam, kafesin içinde kafesten çıkmaya çalışıp başaramayan adam, olmayan bir engele takılıp takılıp sürekli düşen ama engelin ne olduğunu bir türlü anlayamayan adam ve benzeri klasik gösterileriyle kalabalığın çınlayan kahkahaları arasında devam etmişti şovuna. Bay Norrell gülmekten karnı ağrımış bir şekilde şovun bir kısmını izlemişti ve gitmeden evvel göz göze geldiklerinde el sallayarak Joe’yu selamlamıştı. “Çılgın hergele ne kadar da hayat dolu.” diye içinden geçirmişti Bay Norrell. “Bizim deli tesisatçı yine gelmiş bak sen, hızlı hızlı mekanik el sallayışı ne komik, işi bugün erkenden bitmiş herhalde.” diye içinden geçirmişti Billy Joe.
 Cinayet günü gerçekten ne olmuştu peki, katil gerçekten naif ve masum görünüşlü Bay Norrell mıydı?
 Nasılsın? Nasıl gidiyor alet edevat işlerin? Umarım iyi gidiyordur. İyi demişken sana bu mektubu yollamamın harika bir sebebi var. En sevdiğin kuzenin Marvin bir yıldır gittiği sahne sanatları kursunun pandomim branşındaki eğitimini tamamladı ve haftaya Cumartesi günü sahne alıyor. Aşağıda adres bilgilerini yazdım. Ve hey sakın ola itiraz edeyim deme çünkü itiraz kabul etmiyorum. Orda olmazsan gerçekten seninle bir daha konuşmam. Kuzen, bu pandomim gösterisi benim için gerçekten çok önemli, mutlaka gelmeli ve şovumu izlemelisin.
 Temelde kitaptaki öykülerde en beğendiğim şey yazarların, bir insanı “suçlu” hale getiren tüm dış etkenlerle birlikte karakterin duygu dünyasını bize göstermeleriydi. Kitabı okumayı düşünenler için bunun kaçma-kovalama ya da “Katil kim?” çerçevesinde bir öykü kitabı değil, daha ziyade şehir, suç ve insanı anlatan bir kitap olduğunu belirtmekte fayda var.
https://yazhocam.com/kultur-sanat/bir-pandomimcinin-gozleri/
 20. yüzyılın başında, egemen sanat anlayışından uzaklaşan sanatçılarca temellendirilen Fransız sanat akımı Kübizm için kilit isim Pablo Picasso’ydu. İlk eserlerinden itibaren dönemin geleneksel resminden ayrılan İspanyol ressam Picasso, 1907’de “Avignon’lu Genç Kızlar” adlı tablosuyla döneminde devrimci bir anlayış üretmiş oldu. Eserin sanat çevresinde tartışmalara yol açan yönü Roma dönemi öncesi İspanyol heykelciliğinden ve Afrika sanatından esinlenilmiş deformasyonlarıydı. Daha sonra, dost olduğu Braque ile Kübizmin temellerini attı. Salt düzlem, biçimler, dik açılar, keskin geometrik şekiller, işaretler Braque ve Picasso’nun eserlerinde yer almaya başladı. Alaycı bir tavırla akıma verilen  “Kübizm” adı sanatçıları tarafından da benimsendi. Karmaşık figürler ve dağınıklığın ön plana çıktığı temalarıyla Kübist sanatçılar, resimlerini görme duyusu temelinde şekillendiren empresyonistlere zıt olarak aklı ön plana çıkarıyorlardı. Yalnızca görünenin değil görünmeyenin de peşine düşme, özü ve değişmeyeni yansıtma gayelerinde eserlerini oluşturdular. Genelde sanatta görsel olarak rastladığımız akım, Apollinaire ile yazında da görülmeye başlandı.
 1937’de, İspanya İç Savaşına rağmen Paris’te büyük bir dünya fuarı açıldı. İspanya sanatçılarının eserlerinin de fuarda yerini almasıyla dikkatler bu sergiye yöneldi;  aralarında, cumhuriyete bağlılığını açık bir ifadeyle belirtmiş Picasso’nun Guernica’sı İspanya Hükümeti tarafından ayrılan büyük duvarda oldukça öne çıkıyordu.
 Kompozisyonunda geleceğe dair umuda ve barışa dair ayrıntılar da yer alan Guernica, yalnızca nefreti ve acıyı yansıtmıyordu; süregelen yıllarda savaş acılarının ve barış arzusunun önemli simgelerinden birisi haline geldi. Görüneni ve ötesindekileriyle zihniyetinden çok daha fazlasına ayna tutan eser; çaresiz insanları, acılı hayvanları ve yıkıma uğrayan binaları bir oda içinde betimler. Mızrakla vurulmuş acılı at, elinde gaz lambası olan korkulu kadın, gözleri iri boğa, ölü çocuğa ağlayan kadın, karanlık odayı aydınlatan göz şeklinde ampul, ampule bakakalan bir diğer kadın, cesedi parçalanan asker ve askerin elindeki kılıç, kılıcın üzerinde yetişen çiçek, odanın sağındaki açık kapı… Tüm bunlar yıllarca farklı şekillerde yorumlanmıştır. Örneğin, göz şeklindeki ampulün İspanyolca karşılığı olan  “bombilla” kelimesine yaptığı göndermenin yanı sıra Tanrı’yı da yansıttığı düşünülmüştür. İspanyol kültüründe önemi olan ve bazı yorumlarda milliyetçilikle özdeşleşen at ve boğa figürleri hakkında Picasso’dan açıklama istendiğinde  “… bu boğa bir boğadır ve bu at bir attır… Resimlerimdeki belli şeylere birer anlam verdiğinizde bu doğru olabilir, ama bu anlamı vermek benim fikrim olmamıştır. Sizin vardığınız fikirlere ve sonuçlara ben de varmış olmalıyım, ama içgüdüsel ve bilinçsiz olarak. Ben resim yapmak için resim yapıyorum. Nesneleri oldukları gibi çiziyorum.”  şeklinde cevap vermiştir. 1940’ların ikinci yarısında ise Paris Almanlar tarafından işgal edildiğinde Guernica’yı görüp Picasso’ya “Bu eseri siz mi yaptınız?” sorusunu soran Alman subayın aldığı cevabın “Hayır, siz yaptınız.” olduğuna dair iddialar da vardır.
 Guernica, 1937’den günümüze önemini yitirmeyen eserlerden birisidir. Geçen yıllarda bombalar, silahlar, tanklar gibi savaşlar da şekil değiştirse de insanlığın barış isteği, mücadelesi ve umudu değişmemiştir. Ancak bu umudu yitirmezsek keskin kılıçlarda çiçekler yeşerir, toprağı kanla sulanan yeryüzünde.
https://yazhocam.com/kultur-sanat/guernica-gorunenin-otesiyle/
 12 Eylül 1980 darbesinden sonra askeri yönetim üniversitelerdeki baskısını ve etkinliğini arttırıyor. Bu durumu takip eden günlerde devlet tarafından üniversitelerin kontrolünün daha kolay sağlanması için Yükseköğretim Kurulu (YÖK), 6 Kasım 1981 tarihinde çıkarılan 2547 sayılı Yükseköğretim Kanunu ile kuruluyor. 1982 Anayasası’nın 131. maddesinde YÖK’ün kurulma amacını ise “Yükseköğretim kurumlarının öğretimini planlamak, düzenlemek, yönetmek, denetlemek, yükseköğretim kurumlarındaki eğitim-öğretim ve bilimsel araştırma faaliyetlerini yönlendirmek bu kurumların kanunda belirtilen amaç ve ilkeler doğrultusunda kurulmasını, geliştirmesini ve üniversitelere tahsis edilen kaynakların etkili bir biçimde kullanılmasını sağlamak ve öğretim elemanlarının yetiştirilmesi için planlama yapmak maksadı ile” şeklinde açıklıyorlar. Bu kanunla beraber yükseköğretim kurumları ve idari yapısı yeniden şekilleniyor. Tüm yükseköğretim kurumlarını tek çatı altında topluyorlar ve akademilerin üniversitelere, eğitim enstitülerinin eğitim fakültelerine dönüştürülmesinin yolu açılıyor ve konservatuvarlar ile meslek yüksekokulları üniversitelere bağlanıyor. Bunların sonucu olarak 1980 Anayasası’nın 130. ve 131. maddeleriyle birlikte özerk ve kamu tüzel kişiliğine sahip olan Yükseköğretim Kurulu, üniversitelerimizden sorumlu olan tek kuruluş olarak hayatlarımıza giriyor.
 Dönemin Cumhurbaşkanı Kenan Evren tarafından YÖK başkanlığına Prof. Dr. İhsan Doğramacı getiriliyor ve ülkemizin bilim yuvaları askeri bir emirle İhsan Doğramacı’ya bırakılıyor. İhsan Doğramacı, bu dönemde ülkemize batı tarzı bilimsel bir eğitimin kazandırılması için çok çalışıyor; fakat bu çalışmalarını hem 12 Eylül Darbesi’ni yapanlarla iş birliği yaparak hem de YÖK başkanı olduktan sonra siyasi çıkarlar yüzünden hocalarımızı üniversitelerinden uzaklaştırarak gölgede bırakıyor. Bu yıllarda YÖK’ün öğrenciler üzerindeki baskısı bir yana hocalarımızın atamalarına engel oluyorlar, onları sakal-bıyık kontrolü adı altında rencide ediyorlar ve okullarımızı birer askeri üs haline getiriyorlar. Yıllarca tartışmalara neden olan ve ücretsiz eğitim hakkı üzerinde kara bir leke olan üniversite harcı ise YÖK’ün kurulduğu 1981 yılında 2547 sayılı Yükseköğretim Kanunu ile birlikte hayatımıza giriyor.
 YÖK, tüm yükseköğretim kurumlarından sorumlu tek kuruluş haline geldikten sonra ODTÜ, 7307 sayılı kanunla sahip olduğu özerk statüyü kaybediyor. Bundan sonra YÖK’ün ODTÜ üzerindeki baskısı da artıyor ve ODTÜ’nün özgürlükçü eğitim anlayışına bir darbeyi de YÖK kararları vuruyor. YÖK’ün kuruluşunun hemen ardında dönemin rektörü Prof. Dr. Mehmet Kıcıman “görevinden ayrılıyor” ve yerine Ankara Üniversitesi Siyasal Bilgiler Fakültesi öğretim üyesi Prof. Dr. Mehmet Gönlübol atanıyor. Atanan yeni rektör, yeni yapılanmaları da beraberinde getiriyor. Yeni sistemle birlikte gelen bütçe sıkıntıları bir yana, 1982 yılında yine YÖK’ün kararıyla Beşeri İlimler Bölümü kaldırılıyor ve yerine Felsefe, Tarih, Modern Diller ve Yabancı Diller Eğitimi Bölümleri kuruluyor. ODTÜ’de görev alan bütün akademik ve idari personel ile sözleşmeli işçi statüsünde görev yapmakta olanlar 1 Ocak 1983 tarihinde memur statüsüne geçiyor. Bu dönemde üniversiteler asıl büyük darbeyi 1402 sayılı sıkıyönetim yasasının yürürlüğe girmesi üzerine 1402’likler kapsamında yapılan tasfiyelerle yaşıyor. Bu yasayla birlikte ODTÜ de ciddi kayıplar veriyor ve bu dönemde 400 kişi görevinden istifa ediyor. Üniversiteler üzerindeki baskıcı yapılanmalar bu yıllarda hız kazanmış bir şekilde devam ediyor. İstifaların ardından 1985 yılında ODTÜ’nün gelişmiş üniversite olarak kabul edilmesiyle YÖK, ODTÜ üzerinde bütçe ve kadro kısıtlamasına gidiyor. Bunun sonucunda ise ODTÜ’de yine personel kayıpları gerçekleşiyor. Diğer yandan vakıf üniversitesi olan Bilkent Üniversitesi ise personel açısından daha çekici hale geliyor. ODTÜ’den Bilkent’e ciddi düzeyde personel geçişi olduğu için dönemin atanmış rektörü Gönlübol, Bilkent Üniversitesi’nin kurucusu olan YÖK Başkanı İhsan Doğramacı ile 5 yıl boyunca Bilkent’in ODTÜ’den öğretim üyesi almayacağı yönünde bir anlaşma imzalıyor.
 Ocak 1987 tarihinde ODTÜ arazisinin bir kısmı gayrimeşru yollarla Bilkent Üniversitesi’ne satılıyor. Bu tartışmalı satışın Ankuva Alışveriş Merkezi, Meteksan Holding Yerleşkesi ve Bilkent Konutları’nın inşası için tahsis edildiği haberleri üzerine İhsan Doğramacı pek çok suçlamayla karşı karşıya kalıyor. Bunların yanı sıra bu satış okulumuzda da büyük tepkiyle karşılanırken Mühendislik Fakültesi Dekanı Prof. Dr. Alpay Birand ve Elektrik Bölümü Başkanı Prof. Dr. Canan Toker satışın yapıldığı toplantıdan sonra istifa ediyor. Öğrenciler ise bugün dahi sıklıkla tekrarlanan Rektörlük önü toplanmasını gerçekleştiriyor ve siyah çelenk bırakıyorlar. Okulumuzun eski rektörü Kemal Kurdaş bu satışın gerçekleşmesinden sonra satılan arsa hakkında “Doğramacı, 1968’de de Hacettepe’ye arsa aktarıyordu. Ben engelledim.” diyerek Doğramacı’nın ODTÜ arazisi üzerindeki yasa dışı planlarını doğruluyor.
 Yıllarca üniversiteler üzerinde baskı kuran ve ülkemizin bilim yuvalarını siyasi ve ekonomik çıkarlarla denetlemeye devam eden YÖK, rektörlük seçimleriyle de oldukça tartışmalar yaratıyor. 1982 Anayasası ile birlikte rektör atamalarına da detaylı bir düzenleme getiriliyor. 1982 Anayasası ile birlikte gelen bu düzenlemeyle 1992 yılına kadar YÖK tarafından belirlenen adaylar, 2547 sayılı kanunla Cumhurbaşkanı tarafından atanıyordu. Fakat 1992 yılında getirilen düzenleme ile üniversitelerin demokratikleşmesi yönünde atılan bir adım olarak seçimli modele geçiliyor. Rektör adayları seçimle belirleniyor ve YÖK’e gönderilen 6 adaydan 3’ü seçilip Cumhurbaşkanlığı makamına sunuluyor. Cumhurbaşkanı ise bu 3 kişiden birini 1992’de getirilen düzenleme ile rektör olarak atıyor. 24 yıllık bu uygulama ile genellikle üniversitelerin seçtiği birinci aday rektör olarak atanıyor ve üniversitenin idaresi için demokratik bir uygulama oluyordu. Fakat 29 Ekim 2016 tarihli Kanun Hükmünde Kararname ile üniversite seçimlerinin ortadan kaldırılmasıyla 1992 yılından önceki sisteme dönülüyor. Çıkarılan KHK ile devlet üniversitelerinde rektör, YÖK tarafından önerilecek, profesör olarak en az 3 yıl görev yapmış 3 aday arasından Cumhurbaşkanının seçimiyle atanıyor. Rektörlük süresi 4 yıl olarak belirleniyor ve iki dönemden fazla rektörlük yapılamıyor. Fakat bu uygulamaya da 13 Eylül 2018 tarihinde çıkarılan Cumhurbaşkanlığı Kararnamesi ile yeni yapılanma geliyor. Bu kararnameyle birlikte profesörlük görevinin “en az 3 yıl” olması ibaresi çıkarılıyor.
 2016 yılında yapılan düzenleme ile okulumuzda 12 Temmuz 2016 tarihinde yapılan rektör seçimleri sonucu her zamankinin aksine oldukça tartışmalı oluyor. YÖK’ün Cumhurbaşkanına gönderdiği liste kamuoyuna duyurulmuyor. Cumhurbaşkanı rektör olarak seçimlerin sonucunda 270 oy alarak birinci olan Prof. Dr. Nevzat Özgüven yerine 117 oy alarak 2. olan Prof. Dr. Mustafa Verşan Kök’ü atıyor. Bu konu hakkında açıklama yapan ODTÜ Mezunları Derneği’nin de değindiği gibi okulumuzda 1990’lı yıllardan beri ilk kez, üniversitemizin tercihi gözardı ediliyor. Seçimlerdeki herkesin ODTÜ’lü olduğu gerçeği bir yana önemli olanın kişiler değil, ODTÜ’yü ODTÜ yapanın ilke ve değerleri olduğu bir kez daha açıkça belli oluyor. Göreve geldiği 2016 yılından bu yana yaptığı tartışmalı açıklamalar ve uygulamalarla rektör Verşan Kök, ODTÜ geleneklerine sahip çıkamadığını açıkça gösteriyor. Bizler ise ODTÜ geleneklerinin böyle oluşmadığını ve bu düzenin böyle devam edemeyeceğini öğrenciler olarak hatırlatmaya “ısrarla” devam ediyoruz.
https://yazhocam.com/kampus/tartismalarin-odaginda-bir-kurum-yok/
Beden olumlama hareketi, dayatılan tüm güzellik algılarına ve popüler kültürün anlık taleplerine karşı bütün bedenlerin kabul edilirliğini savunur. Sosyal hayatta, medyada, ilişkilerde olumsuz temsil edilen veya hiç temsil edilmeyen bedenlerin kendilerini istedikleri biçimde ifade etmesi ve öne sürülen ideale karşı çıkmasıdır. Beden olumlama, sadece ırkçı ve cinsiyetçi yaklaşımları aşmayı denemekle de kalmaz. Bu hareketin içine çok kilolular, az kilolular, LGBTİ+ bireyler, kıllılar, kılsızlar, bir uzvunu kaybetmişler, doğuştan bir uzvu olmayanlar kısacası bütün bedenler dahildir. Ayrıca beden olumlamayı sosyal bir hareket yapan da pasif bir biçimde evde oturup her halinle güzelsin fikrini benimsetmeye çalışması değil, sosyal yaşantıda -özellikle sosyal medyada- kişilerin başlarına gelen zorbalıkları aktarması ve tekrarlanmasını engellemeye çalışan proaktifliğidir.
Beden olumlama, sıfır-bedenden obezliğe, bu geniş beden skalasında herkesi kapsamaya çalışıyor. Hepimiz en azından bir anoreksiya veya bulimia hikayesi okumuş, dinlemiş veya yaşamışızdır. Sırf mankenlere benzemek için fiziksel ve mental olarak kendilerine geri dönülmez zarar veren insanların çoğu bu hikayelere “o zamanlar beden olumlama yoktu” diye başlıyor. Ya da görece fazladan 5 kilosu var diye sağlıksız olarak yaftalanan o insanların hiçbirinin beslenme şekilleri, egzersiz rutinleri, genleri, kan değerleri, kronik rahatsızlıkları bilinmeden yorumlanıyor. Sağlık, çok hassas ve uzmanlık gerektiren bir konu olmasına rağmen günlük hayatımızda insanları eleştirmeyi meşrulaştırmada kullanılıyor.
Beden olumlama, kilo veremeyen kadınların uydurduğu bir üşengeçlik hareketi değildir. Zorbalıklardan doğan beslenme bozuklukları, özgüven problemleri, sosyal fobiler hatta intiharlar ve ölümlere kadar daha pek çok olumsuz etkiye karşı öz savunmadır. Özetle Amerikan Sağlık Örgütünün yaptığı açıklamayla paralel olarak “fiziksel, ruhsal ve sosyal açıdan tam bir iyilik halinin” sağlık olduğuna inanır ve bunu gerçekleştirmenin ideal beden algısıyla ilgisi olmadığını göstermeyi ister. Yani şu an geldiği noktada ise sadece kilo problemi olan insanların savunması değil “bedeni olan herkesin” kendine ve çevresine gösterebildiği bir saygı biçimidir. Tek tipleşmeyi reddeder ve bunu en çok travmaların, anıların paylaşıldığı bir platform olarak yapar.
Giderek büyüyen bu hareketin içinde Serena Williams’tan Demi Lovato’ya birçok ünlü de var. Mesela Rihanna, ki kendisi çoğu kadının “onun gibi görünmek” için kaynaklarını harcadığı bir ikondu, son dönemde beden olumlama için çok önemli bir konumda. Aldığı kiloların yarattığı tepkiye rağmen bunun dönemsel bir bunalım olmadığını, istediği bedende olduğunu hepimize rahatça gösterdi. Markası Fenty de beden olumlamaya yaklaşımını anlatabilir, iç çamaşır modellerinin profil çeşitliliği başta olmak üzere. Markanın kozmetik ürünlerinin tüm kadınların ten renklerine uyacak şekilde yaratıldığını da biliyoruz. Ayrıca bence beden olumlamayı en iyi özetleyebilecek diyaloglardan biri de Twitter’da şu şekilde gerçekleşiyor: Bir dahaki reklamda trans bir kadının da bulunması öneriliyor ve Rihanna “Özellikle trans biri olmalı diye uğraşmıyorum, heteroseksüel bir kadın olsun diye de uğraşmadığım gibi” diyerek tepkisini gösteriyor. Çoğu firmanın çeşitlilik adıyla yaptıklarına istinaden trans kadınlarla erkeklerin ve Afro kadınların pazarlama aracı olarak kullanmasını da desteklemediğini ekliyor.
Bilinçli olarak beden olumlamanın içine girince, çağımızın bize dayattıklarının ne kadar çelişkili olduğunu da görebiliyoruz. Kısacık bir periyotta gelişen o standartlara tanık olunca bir uyanma yaşıyorsunuz. Yazarlarımızdan Hilal Arık’ın Dayatılan Güzellik Algısının Tarihsel Süreci yazısında aktardığı gibi, bir dönem 0 beden olmak modayken şimdilerde Kardashian kıvrımları dikte ediliyor. Tüm bu değişime ayak uydurmak ne maddi ne fiziksel ne de mental olarak kolay, bundan tabii ki moda endüstrisinin ne kadar yararlandığını anlatmaya gerek yok.
Kimsenin size madde madde “Bunlar olumlamadır, bunlar değildir.” deme gibi bir yetkisi yok ama az buçuk dikkat edebileceğimiz ayrıntılar var. Bir iltifat ya da eleştiri yaparken, doğuştan gelen değerleri, bir tecrübeye dayanabilecek farklılıkları ve bilinçli seçimleri değil de kişisel tercihleri dikkate alabiliriz. Kendimizi kabullendiğimizi gösterirken, başkasını aşağılamamış olmaya özen gösterebiliriz. Yeryüzünde insanlar için zaman ve mekan uyumlu bir ideal yok, bunu kabullenmek herkes için büyük bir rahatlama olacak.
Özetle iyi ve kötü beden yoktur. Beden olumlamanın bir parçası olmak için radikal bir aktivist olmanıza da gerek yok, kendi bedeninizi ve diğer her bedeni olduğu biçimde kabul etmeniz yeterli. Son zamanlarda sosyal medyada önem kazanması da işleri kolaylaştırıyor; sosyal medya sayesinde çok güzel işler yaratılıyor, kültürel bakış açıları bile yavaş yavaş değişiyor. Victoria’s Secret Show bile, beden çeşitliliğinin az olması yüzünden eleştirilip iptal edilebiliyorsa burada gerçek bir potansiyel var demektir. İlerde nereye gideceğini beraber göreceğiz. Feminizmin başına gelen gibi, çoğu sektör için bir pazarlama fırsatına dönmeye başlasa da bu harekete çok şey borçluyuz.
https://yazhocam.com/one-cikanlar/beden-olumlama-hareketi-uzerine/
Roger Keith Barrett, iki sene önce ara verdiği müzikal yaşamına Londra’daki bir stüdyoda devam etmek istemişti, ne var ki kayıt dönemi güzel geçmiş olmasına rağmen başarılı olamamıştı. Bu denemeden bir seneden daha kısa bir süre sonra aynı stüdyoya yolu tekrar düşmüştü. Bu sefer kayıt için değil, yaklaşık yedi ya da sekiz sene önce atıldığı grubunu – bu ayrılığa “atılmak” demek ne kadar doğru olur tartışılır tabii – ziyaret etmek için oradaydı. Roger, ya da insanların onu bildiği adıyla Syd; gruptan atılmadan önce aşırı LSD kullanımının da etkisiyle büyük bir mental çöküş yaşamıştı. Artık sahnede çalamaz hale gelmişti, öyle ki kimi konserlerde tek bir akor çalmakla yetiniyordu hatta bazen hiç çalmadığı bile oluyordu. Grubun gitaristi ve vokalisti olan Syd’in bu hareketleri kabul edilemez raddeye ulaşmıştı ve sonunda soğuk bir 1968 günü konsere giden grup, Syd’i almak için durmamış; Syd’in fişini çekmişti.
29 yaşındaki Syd, yıllar sonra ilk kez gördüğü bu grubun kurucularındandı ve isim babasıydı, iki Blues gitaristinin ismini birleştirerek gruba adını vermişti. Grubun Saykodelik Rock türünde çıkan ilk albümünün de çoğunu o yazmıştı. Sonrasında kariyerine solo devam etmiş ve iki albüm çıkarmıştı, o gün stüdyoda kayıt yapan topluluk ise grubun saykodeliği ayrılınca çizgisinden kopmuştu ve tamamen farklı bir türde müzik yapıyordu; Progresif Rock.
Syd Barrett o gün Pink Floyd’u ziyaret ettiğinde grubun üstünde çalıştığı albüm “Wish You Were Here”dı. Pink Floyd, bir önceki albümü “the Dark Side of the Moon”un tarihî başarısından sonra mental ve fiziksel açıdan bir hayli yorulmuştu ve yeni albüm için bir konsepte henüz sahip değildi. Bir süre kelimenin tam anlamıyla hiçbir şey yapamamışlardı, ta ki Roger Waters bir konseptle çıkagelene kadar.
Ocak 1975’te stüdyoya giren Pink Floyd’un yeni albümünün temaları arasında yabancılaşma ve yozlaşmış müzik endüstrisinin eleştirisi gibi konular da yer alacaktı, ne var ki albümün asıl konsepti Syd Barrett’tı.
Syd o gün stüdyodayken Waters’ın dinletip fikrini sorduğu şarkı, ne tesadüftür ki onun için yazılanıydı: Shine On You Crazy Diamond.
Dokuz bölümden oluşan şarkının baş harfleriyle “SYD” oluşturan grup, parçanın ilk beş bölümünü albümün giriş şarkısı olarak kullanıyor.
Büyük çoğunluğu enstrümantal olan bu 13 dakika 31 saniyelik eserin ilk iki bölümünde, grubun uzun süre üzerinde çalışmasına karşın sonradan vazgeçtiği bir fikrin küçük ölçekte de olsa pratiğe dökülmüş bir hali karşımıza çıkıyor. Tamamen ev eşyaları kullanarak “Household Objects” isimli deneysel bir proje üretme fikrinin peşinden epey koşan Pink Floyd üyeleri, içlerinde farklı miktarlarda su bulunan kadehler kullanarak şarkının girişindeki sekansı elde ediyor. Şarkının ikinci bölümünde karşımıza ilk kıvılcımı yakan o dört notalık ezgi çıkıyor, üçüncü bölümdeyse David Gilmour’un kulaklarımızın pasını silen büyüleyici bir solosu bulunuyor. Parçanın yaklaşık 2 buçuk dakika süren ve dokuzuncu dakikaya doğru başlayan dördüncü bölümü, yani sözlü kısmı, tamamen Syd’e yazılmış dizelerden oluşuyor, beşinci ve son bölümde ise bir bariton saksafon solosuyla birlikte şarkı sönerek albümün ikinci parçasına bağlanıyor.
Roger Waters’ın distopik bir bakış açısıyla yazdığı “Welcome to the Machine”, kasvetli müzikal yapısıyla dinleyiciyi etkilemeyi başaran bir şarkı. Mekanik bir dizi sesten oluşan girişten sonra bolca elektronik müzik esintileri hissediyoruz, bateri gibi akustik bir enstrümanın yokluğu da bu duyguyu güçlendiriyor. Bariton bir sese sahip olan David Gilmour için bu şarkıyı söylemesi pek kolay olmamış. Kimi yerlerde dördüncü oktavdaki si notasına kadar çıkmayı deneyen Gilmour, zorlanınca tonu mi minör olan şarkıyı yarım ses geri çekerek mi bemol minörden söylemiş, sonrasında kaydını hızlandırarak şarkıya eklemişler.
Bir önceki şarkının aksine, “Have A Cigar” direkt olarak müzik endüstrisine bir eleştiri niteliği taşıyor. Bu şarkı aynı zamanda albümde bir konuk vokalist tarafından söylenen tek şarkı. Grubun vokalleri Gilmour ve Waters, ikisinin ayrı ayrı söylediği ve düet yaptıkları 3 farklı versiyondan hangisinin daha iyi olduğuna karar veremedikleri için vokalde Roy Harper var.
Şarkının sözleri irdelendiğinde karşımıza çeşitli sembolleştirmeler çıkacaktır. Şarkının adında da geçen sigara imgesi müzik endüstrisinde söz sahibi olanların zenginliğine atıfta bulunurken şarkının belki de en meşhur dizesi, yukarıda andığım dize, aynı insanların çoğu zaman gruplar hakkında bilgi sahibi bile olmadan para kazanmaya baktıklarının güzel bir ifadesi. Şarkının sonunda bendler ve vibratolarla bezenmiş, nota enflasyonundan kaçınmış tipik bir Gilmour solosu bulunuyor. Solodan sonra ise eski bir radyo cızırtısı var, müzik tarihinin en popüler şarkılarından birine geçişi müjdeliyor.
Kimimize bir arkadaşı, kimimize eski sevgiliyi, kimimizeyse ailemizden birini düşündürmüştür bu şarkı çalarken. Hangi ruh hali içinde olursak olalım kendimizden bir parça bulabildiğimiz bir parça “Wish You Were Here”. Eski bir radyo cızırtısıyla başlayan parça, o radyodan gelen akustik gitarla devam ediyor ve üstüne kaydedilmiş hissi veren akustik gitar solosuyla devam ediyor. O soloyu çalan David Gilmour, kötü çaldığını düşünüyor olsa da her dinleyişimizde bizi etkilemeyi başarıyor. Girişteki radyo sesleri de Gilmour’un arabasında kaydedilmiş. Sözler ise bir aşk şarkısı gibi hissettirse de aslında Roger Waters’ın diğer insanlara yabancılaşmasını ve aynı yollardan geçen Syd Barrett’e duyduğu özlemi anlatıyor bizlere.
Bir çoğumuza sigara yaktıran bu şarkının başında bir de öksürük bulunuyor. Bu öksürük, klavyeci Richard Wright’a ait, Wright bunu şarkıyı dinlerken farketmiş. İlginç olan şey ise Wright’ın sigarayı bırakmaya karar vermesinde bunun etkili olmuş olması.
Shine On’un yanı sıra bu şarkı da Syd’in yokluğunun kederini taşıyor olsa da grup bunu tam anlamıyla kabul etmemekte ısrarcı, Gilmour şarkının daha geniş bir anlam taşıdığını söylüyor. Ne amaçla yazılmış olursa olsun, ne anlam taşırsa taşısın asla eskimeyecek bir parça “Wish You Were Here”.
Kapanış şarkısı, Shine On You Crazy Diamond’ın açılıştaki beş bölümü dışında kalan dört bölümünden oluşuyor. Tıpkı açılış şarkısı gibi büyük oranda enstrümantal olan bu şarkıda Syd’e yazılan sözler şarkının bir dakikadan daha kısa bir bölümünü oluşturuyor.
Parçanın dokuzuncu ve son bölümü Richard Wright’ın çaldığı bir organ pasajından oluşuyor, 2008’de yaşamını yitiren klavyecinin Pink Floyd tarihindeki son kompozisyonundan. Bu bölüm Syd’in vedasını simgeliyor. Şarkı ve albüm, Syd Barrett’ın yazmış olduğu Pink Floyd şarkısı “See Emily Play”den ufak bir kesitle bitiyor.
 Wish You Were Here’ın kapağını seçmek, selefininki kadar kolay olmadı. Pink Floyd’un the Dark Side of the Moon’un o meşhur kapağını seçmesi çok uzun sürmemişti, grup üyeleri ne istediğini biliyordu, tasarımcı Storm Thorgerson da öyle. Wish You Were Here için de grubun bir fikri vardı, teması yabancılaşma ve boşluk olan bu albümün kapağı seçilirken Pink Floyd, tamamen beyaz ve boş bir kapak düşünmüştü. Ne yazık ki Liverpool’lu bir grup bunu onlardan önce akıl etmişti, başka bir şey düşünmeleri gerekiyordu. İşe koyulan grup ilginç bir yol buldu, albüme bir kapak seçtiler ama bu kapağın dışında albümü saran siyah bir plastiğin de olmasına karar verdiler. Siyah plastiğin üzerine tokalaşan el figürlerinden oluşan bir çıkartma koyan grup, albüm kapağına da albümün bir başka teması olan yozlaşmış müzik endüstrisini de somutlaştırarak el sıkışan iki kişinin bir fotoğrafını koydu. Solda gördüğümüz kişi müzik endüstrisinde söz sahibi bir iş insanını ve sağda görmüş olduğunuz kişiyse bir müzisyeni temsil ediyor, müzisyenin üzerinde gördüğümüz alevlerin müsebbibi ise iş insanı, kendisinin açgözlülüğü zavallı müzisyenimizin “yanıp gitmesine” sebep olmuş. Warner Bros stüdyolarında çekilen fotoğrafta efekt yok, sağdaki kişinin kıyafetleri gerçekten ateşe verilmiş!
Wish You Were Here’ın kayıtları ve miksleri, Syd’in ziyaretinden günler sonra tamamlandı. 12 Eylül 1975’te çıkan albüm, çıktığı günden bu yana 13 milyondan fazla sattı. Albüm, ABD ve İngiltere’de listelerde zirveye yükselirken Pink Floyd’un anlaşmalı olduğu plak şirketi EMI dünya çapındaki yüksek talebe karşılık vermekte zorlandı. Albüm, eleştirmenlerden olumlu ve olumsuz yönde bir çok eleştiri aldı, ilerleyen yıllarda da grup üyeleri David Gilmour ve Richard Wright, en sevdikleri Pink Floyd albümlerinin Wish You Were Here olduğunu söylediler.
Syd Barrett, 7 Temmuz 2006’da pankreas kanserinden dolayı 60 yaşında hayatını kaybetti. Kariyeri acıklı bir şekilde çok kısa süren Syd, buna rağmen hiç bilmediği kadar çok insanın hayatını etkiledi.
 Eğer Wish You Were Here’ı dinleyecekseniz, ki bu diyeceğim çoğu Pink Floyd albümü için geçerlidir, albümü dinlerken ilk şarkıdan başlayıp son şarkıya doğru sırasıyla dinleyin. Grubun albümleri alelade şarkı yığınları olmadığından ve bir konsepte sahip olduğundan şarkıları karışık dinlemek pek doğru olmayacaktır; kaseye önce sütü sonra kahvaltılık gevreği koymak gibi. Kahvaltılık gevrek yememeniz en iyisidir tabii ama bu başka bir yazının konusu.
https://yazhocam.com/kultur-sanat/cilgin-elmas-syd-barrett/
Evet, bu yazı bir müze gezisi anlatısı ve evet, biliyorum ki daha başlığından okuması sıkıcı olacağı kanısına varıyoruz çünkü ne yazık ki henüz “müze gezme” kültürünü yerleştiremedik ülkemizde. Yedisinden yetmişine bizim için hala birtakım sıkıcı ve anlamsız taşları, tabletleri veyahut araçları camın öte tarafından görmekten ibarettir bir müze ziyareti. O yüzden yazısını okumak da bir hayli can sıkıcı gelebiliyor. Fakat ben yine de bu riski göze alıp yazacağım çünkü bir kez olsun ayak bastım ben o müzelerin büyüleyici ve gizemli dünyasına ve şimdi de oradan çıkamıyorum. Demem o ki; ben tadına vardım, anladım müze gezmenin ne demek olduğunu ve istiyorum ki müzelerimizde meraklı turistlerimizden daha çok bizler olalım, bizler dolduralım ve bizler tartışalım gördüğümüz “birtakım taşlar ve tabletler” üzerine. Gittiğim her müzede sanki yabancı bir ülkenin müzesindeymişim gibi hissetmek ve oradaki yokluğumuzdan utanmak istemiyorum. Evet, biliyorum belki bazılarınız bana kızacaksınız ve “Milletin ekmek parası kazanma telaşından vakti mi kalıyor, vakti kalsa da buna ayıracak bütçesi mi kalıyor” diyeceksiniz hele ki müzelere yine zammın geldiği bugünlerde, olsun her şeyin farkında olarak yazacağım. Hem belki vakti ve bütçesi olmayan arkadaşlarım da okuyunca gezmiş kadar olur ve gezebilmek için “Neden bu zamlar!” diye serzenişte bulunur artık.
O halde lafı daha fazla uzatmadan bu yazıda gezeceğimiz müzemize gelelim. Anadolu Medeniyetleri Müzesi… Adını çokça duyduğumuz hatta gidip görmemişsek bile gitmiş kadar olduğumuz bir müze. Henüz içeri girmeden daha bahçesinde selamlar bizi Anadolu’dan heykeller ve sanki gizemli Anadolu’yu görmemiz için bizi içeri davet eder. Biz ise gerçekten de davetlerini kabul edip içeriye girdiğimizde Anadolu ile tanışıp insanlığın sırrını çözecekmişiz gibi hissederiz. Şimdi sizi, başlangıçta yalnızca Hitit sergisi olması gibi müzenin kuruluş tarihinden bahsederek, aldığı ödülleri söyleyerek ya da 11 bölümden oluştuğunu söyleyip bölümlerini sıralayarak sıkmak gibi bir niyetim hiç yok ancak yine de müzenin muazzam bir düzene sahip olduğunu bilmekte fayda var. Öyle ki girdiğiniz zaman ilk önce insanlığın ilk izlerini, yaşam mücadelesi içinde verdikleri ilk eserleri görürsünüz. Daha akademik bir terimle ifade edecek olursak Paleolitik Çağ ile başlıyorsunuz müzedeki yolculuğunuza ve sonrasında kronolojik olarak insanlığın geçirmiş olduğu dönemleri adeta tek tek siz de geçiriyorsunuz. Mesela biraz ilerleyince arkeolojik kalıntıların daha çok Çatalhöyük bölgesine ait olduğunu göreceksiniz, bunun sebebi ise Neolitik Çağ ile birlikte insanların yerleşik hayata geçmesi ve ilk yerleşim yerinin de Çatalhöyük olmasıdır. Bir de ilginizi “stamp seal” dediğimiz mühürler çekebilir çünkü bunlar bugün başımıza bela olan özel mülkiyet anlayışının oluşmaya başladığının ilk somut örnekleridir. Müzenin bu kısmını da bitirdikten sonra karşınıza sıkça çanak-çömlek, vazo ve dekoratif eşyaların çıkmasına şaşırmayın çünkü artık Kalkolitik Çağ dediğimiz Cilalı Taş Devri’ne girmiş bulunuyorsunuz. Açıkçası ben burayı biraz hızlı geçmiştim, hızlı geçtim ki benim için daha heyecan verici olan müzenin ileriki kısımlarını daha çok inceleyebileyim. Müzenin geri kalanında sırasıyla Asurluların, Hititlilerin, Frigyalıların, Urartuların ve son olarak Lidyalıların tarihten bugüne neler bıraktıklarını görebilirsiniz. Bu isimlere aşina olduğunuzu ve görür görmez aklınıza lisedeki sıkıcı tarih derslerinin geldiğini tahmin edebiliyorum fakat emin olun, bu uygarlıkların insanlığa kazandırdıklarını bizzat kendi gözleriniz ile görmeniz sizi heyecanlandıracaktır. Aynı zamanda sizden binlerce yıl önce yaşamış olan insanların varlığına ikna olacak ve tarihin ders kitaplarında yazan birtakım efsanelerden ibaret olmadığını kavrayacaksınız. İşte tam bu noktada müze gezmek çok keyifli bir hale bürünür sizin için; çünkü geçmişe dair keşfedeceğiniz daha çok şey vardır. Ben de sizinle naçizane kendi keşfettiğim, daha doğrusu en çok ilgimi çeken şeyi paylaşmak istiyorum Anadolu Medeniyetler Müzesi’ne dair. Kadın figürleri… Evet, çokça kadın figürü ile karşılaşırsınız burada. Neredeyse her dönemde ve her uygarlıkta muhakkak vardır. Kimi yerde figürlerin detayları daha belirgin, anatomik olarak daha fazla gerçeğe yakındır çünkü dönem ilerlemiş ve insanlığın bilgi düzeyi artmıştır; kimi yerlerde de farklı renklerde olmaları ilginizi çeker çünkü ait olduğu uygarlığın bulunduğu coğrafi konumuna göre taştan, pişmiş kilden, mermerden, tunçtan, gümüşten veya altından yapılmış olabilir. Fakat en çok ilgi çekici olan ise hepsinin ortak bir yönünün olmasıdır. Dikkatli incelediğinizde fark edeceksiniz ki aslında hepsinde aynı şey vurgulanmaya çalışılmıştır: kadının statüsü. İri meme ve belirgin vajina detayları bereketi ve doğurganlığı ifade ederken bebek emziren kadın figürleri de daha o dönemlerden kadının asli görevine işaret ediyordu. Kaldı ki tüm bunlar dönem insanının kadına kutsallık yüklediğini gösteren kanıtlardır. Tabii şimdiki bilgi birikimimizle baktığımızda bunun gülünç bir yanı da var çünkü kadına yüklenen kutsallık biraz da yetersiz bilgiden kaynaklanıyordu. Doğumun 9 ay kadar geç bir sürede gerçekleşmesi erkeğin doğumdaki rolünü unutturduğu için kadın neredeyse yaratıcı olarak algılanıyordu. Ne var ki günümüzde, edindiğimiz onca bilgi birikimine rağmen yaratıcılık veya kutsallık atfedilmese de doğurganlık hâlâ kadının en önemli özelliği ve görevi olarak görülebiliyor maalesef. Bu da bizi bazı şeylerin geçmişte de bugünde de aynı olduğu düşüncesine itebiliyor ancak çok önemli bir fark var. Geçmişte bilgi yetersizliğinden kaynaklanırken günümüzde egemen sınıfın çıkarları doğrultusunda bizzat bile isteğe kadınların en önemli özelliğinin doğurganlığı olduğu düşüncesi hakim kılınıyor çünkü ataerkil sistemin bir şekilde devam etmesi gerek!
 Neyse, müze gezintimize devam edelim. Hazır yaratıcılık ve kutsallıktan bahsetmişken bir de tanrı figürlerine göz atalım. Yine bilgi yetersizliğinden ötürü evreni ve işleyişini açıklayamayan insanlık, dolayısıyla her şeyi bildiğini varsaydıkları birtakım tanrılar tasvir etme ihtiyacı duymuş ve bununla da kalmayıp heykellerini yapmışlardır. Mesela, M.Ö. 6. yüzyılda karşımıza daha çok leopar figürleri çıkarken M.Ö. 3.yüzyılda ise boğa figürlerini sıklıkla görüyoruz. Bunların yanı sıra at ve aslan figürleri de çokça karşımıza çıkıyor. Tüm bunlar o dönemin insanları için önemli bir anlama sahip olmalı ki hayatlarının her alanında değişik malzemelerle şekillendirmişler. Kısacası, insanlığın anlam arayışı kesintiye uğramadan devam etmiş ve sürekli ileriye akan tarihte edindiği bilgi birikimi ile yeni formlara bürünmüştür.
Müze gezmek diyorduk yazının başında… Biliyorum ki geçirdiğimiz şu zor günlerde tüm sosyalliklerimizden kopmuş olmanın verdiği bir bunalım içerisindeyiz fakat unutmamamız gereken şey; insanlık bu belanın üstesinden gelecek ve biz tekrar gezmelere çıkacağız. İşte bu yüzden, eğer bugünün değerlerini ve bu değerleri oluşturan nesnel koşulları daha iyi anlamak ve tabii bir de tarihi canlı öğrenmek istiyorsanız normal hayatlarımıza döndüğümüzde hiç zaman kaybetmeden kendinizi bir müzeye atın derim!
 Başlangıç durağınız Anadolu Medeniyetleri Müzesi olabilir..
Ayrıca Anadolu Medeniyetleri Müzesi’ni online tur için tıklayabilirsiniz.
https://yazhocam.com/kultur-sanat/caglara-acilan-kapi-anadolu-medeniyetleri-muzesi/
Yazar Hüseyin Suat’ın, sahneye ilk çıktığı gece alnından öperek ona; “Bizim sahnemize bir fedai gerekti. Sen işte o fedaisin” dediği, sahneye çıkan ilk Müslüman Türk kadın olan Afife Jale’nin tiyatro tutkusunu ve maruz kaldığı sayısız baskıları ifade eden en çarpıcı cümleler bunlardı belki de. Güçlü duruşuyla, kendi hayallerinden vazgeçmeyerek bizlere de ilham olmaya devam eden Afife Jale’nin hikayesini sizlere aktarmaya çalışacağım. Keyifli okumalar.
Afife, 1902 yılında İstanbul’un Kadıköy semtinde dünyaya geldi. 1918 yılında İstanbul Kız Sanayi Mektebi’nde okuyan Afife’nin hayali tiyatro eğitimi almaktı. Müslüman Türk kadınlarının sahneye çıkmasının yasak olduğu, baskılara maruz kaldığı bu dönemde hayallerinden vazgeçmedi. Darülbedayi (Şehir Tiyatroları)’ nin müslüman kadınların sadece kadınlara özel gösterilerde oynamaları şartıyla açtığı sınavına girdi ve kazandı. Tiyatro tutkusuna yaklaştığı için sevinirken, engeller arka arkaya gelecekti. Annesi Methiye Hanım, Afife’ nin tiyatro tutkusunu destekler ve onun arkasında dururken babası Hidayet Bey, kızının tiyatro okumasını istemez ve böylelikle Afife’nin karşılaşacağı ilk engel bu olur. Annesinden güç alarak hayallerinin peşinden giden Afife, 10 Kasım 1918’ de Beyza, Refika, Behire ve Memduha ile birlikte sınavı kazanan 5 kadından biri olur. Hayallerinin peşinden koşan 5 güçlü kadını; toplum baskısı, yasaklar ve polis baskınları yıpratmaya başlamıştır artık. Afife ve Refika dışındakiler bu baskılara daha fazla dayanamaz ve “nasıl olsa sahneye çıkamayacağız” diyerek tiyatroyu bırakmak zorunda kalırlar. Onları hayallerinden vazgeçmek zorunda bırakan şey polis baskınları değil, yaşadığı topluma karşı hissettiği umutsuzluktu belki de..
 27 Şubat 1921’de Dahiliye Nezareti tarafından yayınlanan bildiri Darülbedayi Yönetim Kurulu’na gider. Bildiride Müslüman Türk kadınlarının sahneye çıkmasının yasak olduğu yazar. Bu bildiri üzerine Afife Jale, tiyatronun ücretli kadrosundan çıkarılır. Sahneye çıktığı ilk geceyi, altı yıl sonra yazar Refik Ahmet Sevengil’e “yaşamımda mutlu olduğum ilk gece” diyerek tanımlayan Afife Jale, baskılar sonucu şiddetli baş ağrıları yaşamaya başlar ve böylesine tutkuyla anlattığı tiyatroyu bırakmak zorunda kalır. Bir taraftan tutkusu haline gelen tiyatrodan mahrum kalırken diğer yandan yaşadığı şiddetli baş ağrılarıyla boğuşmaya devam eder. Baş ağrılarına çözüm olarak morfin kullanması, Afife’nin hayatını tamamen alt üst eder ve zamanla morfine bağımlı hale gelir. Tiyatro tutkusu devam ederken onu belki de yeniden hayata bağlayacak bir haber alır. 1923 yılında Cumhuriyet’in ilanıyla kadınlar artık sahneye çıkabilecektir. Atatürk’ün bildirisiyle kadınların sahneye çıkma yasağı kalkar. Bunun üzerine Afife Jale, Burhanettin Tepsi Kumpanyası ile Anadolu turnesine çıkar. Hemen sonrasında Fikret Şadi’nin  “Milli Sahnesi”  ile birçok şehirde temsiller verir. Şaziye Moral, Bedia Muvahhit, Seniye, Münire, Huriye ve Hikmet Hanım da Afife Jale’yi izleyerek sahneye çıkan ilk Türk kadınlar arasına girer. Bu süreçte Afife Jale’nin şiddetli baş ağrıları ve morfin bağımlılığı devam eder. Bozulan sağlığı nedeniyle tiyatroyu istemese de bırakmak zorunda kalır. Yaşadığı zorluklar üst üste gelirken tam da bu noktada aşık olacağı belki de hiç aklına gelmemiştir. 1928 yılında Hafız Burhan konserinde tanıştığı tambur sanatçısı Selahattin Burhan’a aşık olur ve 1929 yılında evlenirler. Birbirlerine olan aşklarını Selahattin Burhan, “bir bahar akşamı rastladım size” gibi besteleriyle anlatırken Afife Jale de onu dinleyerek hayatındaki baskılardan biraz olsun uzaklaştığını hisseder. Selahattin Burhan, bir gün Afife Jale’nin koluna morfin şırınga ettiğini görünce sarsılır ve onu bu bağımlılıktan kurtarmak için çok çabalasa da çabaları sonuç vermez. Afife Jale, eşinin de kendisi gibi bağımlı olmasından korkar ve 1935 yılında boşanırlar.
Afife Jale, yaşamının son yıllarını Bakırköy Ruh ve Sinir Hastalıkları Hastanesi’nde geçirir ve henüz 39 yaşındayken 1941 yılında hayatını kaybeder. Afife Jale adına ödül törenleri ve sergiler düzenlenir; filmler, belgeseller ve müzikler ortaya konur. Geçtiğimiz günlerde kutladığımız 27 Mart Dünya Tiyatrolar Günü dolayısıyla, Afife Jale ve onun gibi hayallerinin peşinden giden tüm tiyatro emekçilerimizi bir kez daha saygıyla anıyor ve bu özel günlerini kutluyorum.
https://yazhocam.com/kultur-sanat/afife-jaleyi-anlamak/
ODTÜ’lüler için, bilim insanları için ve doğru olanı savunmaktan vazgeçmeyen herkes için unutulmayacak bir isim olan Aykut Kence, başarılı bir biyolog olmasının yanı sıra yıllardır sürdürdüğü haklı mücadelesini bizlere miras bırakan gerçek bir bilim emekçisi.
1946 doğumlu Aykut Kence, İstanbul Üniversitesi Fen Fakültesi’nden mezun olduktan sonra New York Eyalet Üniversitesi’nde doktorasını tamamladı. Daha sonra Orta Doğu Teknik Üniversitesi’nde çalışmalarını sürdürerek akademide ilerledi. Yine ODTÜ Biyoloji bölümünde öğretim üyesi olan Meral Kence ile evlendi. Genetik çeşitlilik ve evrimsel biyolojiye ilişkin faktörler üzerindeki araştırmaları için sirke sineği, karasinek ve termitleri tercih ederken ağırlıklı olarak bal arıları ile çalıştı. Önemli akademik kaynakları dilimize çevirdi, kendi çalışmalarını da içeren birçok kitap ve makaleye imza attı. ODTÜ’den “ODTÜ Ödülü” ve Türkiye Bilimler Akademisi’nden (TÜBA) “Üniversite Ders Kitapları Telif ve Çeviri Ödülü” gibi önemli ödüller kazanan Kence; çeşitli bilimsel dergilerde editörlük ve hakemlik gibi görevler üstlendi. Çok sayıda konferansa ve programa konuşmacı olarak katıldı, kendisi de birçok bilimsel toplantı düzenledi.
Aykut Kence’nin evrimsel biyoloji alanındaki çalışmaları akademik olanlar ile sınırlı değildi. Evrim öğrenimini yaymanın ne kadar önemli olduğunu yaptığı konuşmalarda ve yazdığı makalelerde sürekli dile getiriyor, bilimsel gerçekleri halka aktarmak için çabalıyordu. Çevirdiği en önemli kitaplardan birisi olan Evrim (Douglas Futuyma, Evolution) ön sözünde de “ Ülkemizin kalkınması ve çağdaş ülkeler arasındaki yerini alabilmesi için evrimsel biyolojiyi anlamak, anlatmak, öğretmek zorundayız. ” şeklinde belirttiği gibi öğrencilerini ve toplumu evrim öğretimine teşvik etmek için benzerini nadir görebileceğimiz bir istekle çalışıyordu. Son günlerinin tadını çıkarmasını öneren anonim tehdit mailleri alan Kence  “ Onların beni susturmasına izin vermeyeceğim. Bilgi sahibi insanların sessiz kalması yalnızca safsatayı yayanlara yardım eder. ” sözleriyle kararlı duruşundan da taviz vermiyordu.
1960’larda muhafazakar kesim siyasette güçlenince evrim karşıtlığı ve yaratılışçılık fikri yayılmaya başladı, 1970’lerde cemaatlerin sözünün de kamuoyunda etkili hale gelmesiyle bu durum daha da arttı. 1980’lerde darbeden sonra artık hükümet destekli olan evrim karşıtlığı, biyoloji müfredatına evrime alternatif olarak yaratılışçılığın eklenmesiyle kamuoyunu iyiden iyiye etkilemiş oldu. Kence, Vatan Gazetesi’ne verdiği bir röportajda, 1985 yılında “Yaratılış Modeli” kitabının Milli Eğitim Bakanı Vehbi Dinçerler tarafından öğretmenlere ücretsiz dağıtıldığını söyledi. 1990’larda ise cemaat lideri Adnan Oktar, Harun Yahya mahlasıyla yazdığı yaratılış görüşünü anlatan kitapları piyasa sürdü.
1998’de Kence ve arkadaşlarının ders kitaplarının değiştirilmesi adına çabaları hali hazırda Lamarck ve yaratılışçılıktan bahseden lise biyolojisi kaynaklarında Darwin’in görüşlerinin de yer almasıyla sonuçlandı. Aynı yılda Aykut Kence, halka evrimsel biyolojinin esaslarını daha iyi açıklamayı amaçlayan Türk bilim insanlarından oluşan Evrim Komisyonu’nun kurulmasına yardım etti. Adnan Oktar’ın fahrî başkanı olduğu Bilim Araştırma Vakfı evrim kuramına karşı yaratılışçı görüşü savunan çalışmalar yapıyordu. 1998-1999 yıllarında vakıf, Türkiye’de 100’den fazla yaratılışçılık semineri düzenlerken Evrim Komisyonu da 2000’den fazla Türk Akademisi üyesinin imzasını içeren ve evrimi savunarak karşıt argümanlara yanıt veren iki bildiri yayınladı.
2000’li yıllar ise muhafazakâr iktidarın ve Darwin’in evrim görüşlerini ateizm propagandası olarak değerlendirerek devletin kitaplarında olmaması gerektiğini savunanların yılları oldu. Evrim sansürlenmeye devam ediyordu ve bilimsel gerçeklik için mücadele edenler topluma dinsiz olarak yansıtılıp tepki çekmeleri sağlanıyordu.
Aykut Kence’nin bilimi savunma ve kamuoyunu doğru bilgilendirme çabası yalnızca evrim karşıtlığı üzerine yoğunlaşmamıştır. 1986’da gerçekleşen Çernobil Faciası’nın ardından halkımız radyoaktivitenin ülkemize olan etkisi konusunda manipüle ediliyor, Karadeniz’de yetiştirilen çayın sağlığa bir zararı olmadığına inandırılmaya çalışılıyordu. Bu dönemde kurulan Radyasyon Güvenliği Komitesi üniversitelerin radyasyon ölçüm sonuçlarını yayınlanması dahi yasaklatmıştı. Bu bağlamda halkı bilinçlendirmek için Aykut Kence, ODTÜ Kimya Bölümü’nden Olcay Birgül, Ali Gökmen ve İnci Gökmen ile birlikte bir rapor hazırladı. Hazırlanan rapor Radyasyon Güvenliği Komitesi’ne sunulmak üzere ODTÜ Rektörlüğü’ne teslim edildi. Raporun 27 Ocak 1987’de Hürriyet Gazetesi’nde manşet olarak yayınlanmasından sonra dönemin Türkiye Atom Enerjisi Kurumu (TAEK) başkanı ODTÜ Rektörlüğü’ne gönderdiği mektupta Aykut Kence’yi ve rapordaki diğer isimleri “sözde (!) bilim adamı” ifadesiyle yererken, raporun ODTÜ için fevkalade bir talihsizlik olduğunu belirtti. Bilimin halka ulaşması bilim insanlarına dayatılan bu tarz ithamlarla ve yergilerle engellenemezdi ve Kence de bu eleştiriler karşısında bilimsel gerçeklikten geri adım atmadı. TAEK başkanına açılan hakaret davasını kazandı.
Bilime ve Türk akademisine araştırmalarıyla önemli katkılar sağlarken bir yandan da yıllarca dogmalarla, gericilikle ve bilimsizlikle savaştı. Bizlere bilim yapmamız ve onu savunmamız için harika bir örnek olan Aykut Kence 1 Şubat 2014’te aramızdan ayrıldı. Hatırası, ODTÜ Biyoloji ve Genetik Topluluğu tarafından vefatının ardından kendisinin adı verilen “Aykut Kence Evrim Konferansı” ile yaşatılıyor.
https://yazhocam.com/kampus/odtuden-gecenler-aykut-kence/
Berkay Baş ise ODTÜ Metalurji ve Malzeme Mühendisliği birinci sınıf öğrencisiydi. Yeşil yarınlara uyanalım diye diktiği fidanla olan fotoğrafından gülümsüyor bizlere. Ozancan gibi Devrim’de mezuniyet yürüyüşünü yaşayamadan ayrılmıştı aramızdan, o da henüz çok gençken. Ağacı yeşerip kollarını göğe uzattığında da hala anıyor olacağız onu.
Ozancan’ı, Berkay’ı ve kaybettiğimiz tüm insanları anarken üzerinde durup düşünmemiz, sürekli yinelememiz gereken bir şey var: barış. Yitirdiklerimize kısa bir an için üzülüp sonra unutmayacağız, hatıralarını hep kalbimizde yaşatarak barış istemekten vazgeçmeyeceğiz. O pazar günü hepimizin yolunun düştüğü Güvenpark’ta otobüs bekleyenlerden birisi olmadığımız için yaşıyorsak eğer şu an; insanca yaşamak için mücadele edeceğiz..
https://yazhocam.com/kampus/13-mart-2016-ankara-patlamasi/
Aslında koronavirüslerle (CoV olarak kısaltılırlar) yeni tanışmıyoruz. HKU1, NL63, OC43 ve 229E isimli koronavirüsler; soğuk algınlığı ya da nezle olarak bildiğimiz hastalığa yol açan virüslerin arasında yer almakta. İnsanları enfekte edebilen ve insana adapte olmuş bu 4 koronavirüs dışında Şiddetli Akut Solunum Yolu Sendromu’na (SARS) yol açan SARS-CoV ve Orta Doğu Solunum Sendromu’na (MERS) yol açan MERS-CoV virüsleri de insana bulabileşen yeni enfeksiyonlar olarak 2003 ve 2012 yıllarında tanımlanmışlar. Yani 2019 yılına kadar, insanları enfekte edebilen 6 koronavirüs tipi tanımlanmıştı. 2019 Aralık ayında, Çin’in Hubei bölgesinin başkenti olan Vuhan’da zatürre olguları görülmesi sonrasında, bu hastalığa yol açan yeni bir koronavirüs tanımlandı ve daha sonra bu virüs, SARS-CoV-2 olarak adlandırıldı. SARS-CoV-2’nin yol açtığı hastalık da COVID-19 olarak isimlendirildi.
SARS-CoV-2’nin etkileri nelerdir, nasıl bulaşır, nasıl COVID-19’a yol açar gibi soruları cevaplayabilmek için öncelikle çok basit anlamda virüs-konak ilişkisini anlamak gerekmekte. Konak, virüsün enfekte ettiği organizma için kullanılan bir terim. Konağın yapı taşlarını hücrelerimiz olarak kabul edersek, virüsleri de hücrelerimizi ele geçiren parazitler olarak görebiliriz. SARS-CoV-2’de kendini çoğaltmak için solunum yollarımızda bulunan epitel hücrelere giren bir virüs. Yapısı oldukça basit: bizim hücre zarımıza benzer bir zarf yapısı üzerinde S-protein adı verilen çıkıntıları var. Zarf içerisinde ise virüsün genetik materyali olan RNA’sı bulunmakta. Damlacık yoluyla havadan bulabileşen SARS-CoV-2’nin enfeksiyonu başlatabilmesi için solunum yolumuza girdikten sonra ilk olarak bir hücrenin üzerine tutunması gerekmekte. S-çıkıntıları olan bir top olarak düşünebileceğimiz virüsün S proteinleri, solunum yolumuzdaki epitel hücrelerin üzerinde yer alan ACE-2 proteinine bağlanıyorlar. Bağlanma, virüsün hücre içine alınmasına ve genetik materyali olan RNA’nın açığa çıkmasına neden oluyor. Konağın hücresi, virüsün RNA’sını kendi genetik materyali zannederek okuyup virüsün proteinlerini üretmeye başlıyor. Buna paralel olarak, virüsün genetik materyali de kopyalanıyor ve tüm parçalar konak hücresi içerisinde bir araya getirilerek binlerce yeni virüs parçacığı komşu hücreleri enfekte etmek üzere bu hücreden salınıyor. Bağışıklık sistemimiz, virüsleri tanımak üzere pek çok mekanizma geliştirmiş. Bu mekanizmalar devreye girdiğinde o bölgede enflamasyon adı verilen bir reaksiyon başlıyor ve SARS-CoV-2 ile enfekte olan çoğu kişi iyileşip hastalığı atlatıyor. Ancak bu reaksiyonun şiddeti, enfeksiyondan kurtulmakta belirleyici olabiliyor. Aşırı enflamasyon, akciğerlere hasar vererek solunum fonksiyonlarını engelleyebiliyor. Bu durum, % 2 oranında ölüme yol açabiliyor.
Bu yeni tip koronavirüs’ün kökeni nedir? Virüsün genomik dizileme verisine bakıldığında, bunun bir biyolojik silah olmadığı, laboratuarda üretilmediği, atnalı yarasalarındaki bir koronavirüs ile %95 benzerlik gösterdiği gösterilmiş. Neden yarasalar diyecek olursanız, bunun cevabı da oldukça ilginç. Yarasalarda 130’un üzerinde farklı virüs türü bulunabiliyor. Ancak yarasaların bağışıklık sistemleri de metabolizmaları da benzersiz. Uçabilen tek memeli tür olan yarasaların, uçuş esnasında kalp atışları dakikada 1000’in üzerine çıkabiliyor. Böylesine bir değişiklik, herhangi bir kara hayvanında anında ölüme yol açabilecekken, yarasalar bu stresin altından bağışıklık sistemleri sayesinde kalkabiliyorlar. Hücre hasarını ve aşırı enflamasyonu engelleyen özel moleküller üretebiliyorlar. Bu yüzden de virüslerle hasta olmadan yaşamlarını sürdürebiliyorlar. SARS, MERS, Ebola ve Marburg gibi virüsler de yarasalardan başka bir ara konağa, oradan da insanlara atlayan virüsler olarak karşımıza çıkmış. Yarasaların yaşam alanlarının küçülmesi ile bu tür virüslerin ortaya çıkışı bir tesadüf değil.
https://yazhocam.com/kampus/yeni-koronavirus-hakkinda-bildiklerimiz/
Günümüzde modern olarak adlandırdığımız ülkelerde bile maalesef hala kadınlar erkeklerle eşit haklara sahip olmak için mücadele etmek zorunda kalıyor. En temel haklarımız olan yaşama hakkı, eğitim hakkı gibi konularda bile mücadele etmek , eşit olduğumuzu kanıtlamak zorunda bırakılıyoruz. Sokakta giyeceğimiz kıyafete, gezeceğimiz yerlere, eve kaçta dönmemiz gerektiğine  kadar hemen hemen her konuda herkes bir fikir beyan etme, akıl verme gibi kendi üstlerine vazife olmayan şeylere karışarak biz kadınlar üstünde hak iddia ediyorlar.
Kadınlar yıllardan beri eşit haklara sahip olmak için çeşitli yürüyüşler , eylemler yapıyorlar. Bunlardan belki de en bilineni İngiltere’deki ‘‘Süfrajet (Suffragette) Mücadelesi’’ . Süfrajet kelimesi en başta kadınları aşağılamak için London Daily Mail’de kullanılmıştır. Oy kullanma anlamına gelen suffrage kelimesine küçümseme anlamı katan ‘‘ette’’ eki getirilerek kadınların yaptıkları eylemler ile dalga geçmek amacıyla oluşturulmuştur.
 20. yüzyılın başlarında  oy hakkı için başlatılan bu hareket aslında birçok şeyin temelinin de atılmasını sağladı.  O yıllarda Süfrajetler erkeksi, kısır, anormal olarak adlandırılmaya başlandı. ‘‘Erkeksi ,anormal’’ gibi adlandırılmalarındaki en büyük neden kadınların sokakta aynı ‘‘erkekler’’ gibi sigara içmeleriydi. Bu 20. yüzyıl İngiltere’sinde alışılmışın dışında bir durumdu.Söylemlerini daha da ileri taşıyarak Süfrajetlerin görünüşlerinin de gittikçe erkeksi bir hal aldığını savunuyorlardı. Toplumdan dışlanan, işlerinden edilen bu kadınların Tanrı’nın düzenine karşı çıktıkları savunuluyordu. Din üzerinden, bu kadınların ne kadar bayağı ne kadar dinsiz oldukları vurgulanarak açık hedef haline getiriliyorlardı.
Birçok Süfrajet  yapılan eylemlerde hapse atıldı. Hapse atılan  Süfrajetler orada da eylemlerine devam ederek açlık grevleri yapmaya başladılar fakat hapishane yönetimi onlara zorla yemek yedirme yöntemine başvurdu. Birçok  hastanede yemek yiyemeyen hastalar için kullanılan bu yöntem Süfrajetlerde sağlık sorunlarına yol açmaya başlamıştı. Gerek fiziksel gerek mental açıdan yapılan bu işkencede amaç hapishane yönetiminin ceza almaması ve Süfrajetlerin direncini kırmaktı. 1913’te Tutuklu Yasası yürürlüğe girdi ve durumu kötüleşen Süfrajetler geçici olarak tahliye edildi ancak iyileştikleri zaman  tekrar hapse atıldılar. Çoğu Süfrajet dışarı çıktığı zaman da açlık grevine devam etti.
Yapılan eylemler sadece açlık grevi ile sınırlı değildi. Bomba patlatmak, kundaklama, intihar gibi radikal eylemlere de imza atmışlardır. En dikkat çeken intihar ise şüphesiz Emily Davison’ın intiharıdır. 1913 yılında Kraliyet Yarışı sırasında kendisini kralın atının  önüne atarak intihar eden bu genç kadın, kadınlara yapılan haksızlıklara dikkat çekmeye çalışmıştır.
Uzun uğraşlar,tutuklanmalar,toplumdan dışlanmalar , açlık grevleri hatta ölümler sonunda 1918 yılında İngiltere’de 30 yaş üstü belli bir miktarda mal varlığına sahip kadınlara oy kullanma hakkı tanındı.Elde ettikleri bu başarı ise sadece bir başlangıçtı. 1925 yılında, bir kadın kendi çocukları üzerinde hak iddia edebilmeye başladı. 1928 yılına geldiklerinde ise nihayet kadınlar da erkekler ile aynı oy hakkına sahip olabildiler.
20. yüzyılda yapılan bu kadın hakları hareketi diğer ülkelerdeki kadınlara da ilham oldu ve uzun yıllar konuşulup anlatılacak bir öyküye dönüştü.
Erkek egemenliği altındaki bu dünyada kadın olmak her yerde, her çağda zor ama biz kadınların hangi çağda, hangi yerde olursak olalım her insanla eşit olduğumuzu duyurmak, haykırmak, yarınki kadınlara örnek olmak için sesimizi sonuna kadar çıkarmamız gerekiyor.
https://yazhocam.com/genel/sufrajet-mucadelesi/
 Güzellik nedir? Bizler neleri güzel buluruz? Gerçekten güzel bulduğumuz şeyleri mi beğeniriz? Asıl önemli soru; gündelik yaşantınızda bir eşya alırken, bir şeyler tasarlarken ya da müzik dinlerken bile aslında sahip olduğunuz kişilikten, fikirlerden bağımsız bir şekilde toplum baskısında kaldığınızı hissettiniz mi? Bu baskı doğrudan olmak zorunda değil tabii ki; hatta mevcut dönemde bile bu baskıyı hiç görmeden hissetmeden hayatlarımıza almış durumdayız. Peki bu toplumsal dayatmanın en ısrarlı olduğu yerin dış görünüşümüz olduğunu düşünmüş müydünüz?
 Bizleri sadece fiziksel görünüm üzerine düşünmeye iten bu toplumsal baskı toplumların ortaya çıktığı dönemden beri hayatlarımızda söz sahibi olmaya devam ediyor. Üstelik üzerimizde kurduğu bu baskı öyle yerlere geldi ki artık insanlık olarak “tek tip” olduğumuz su götürmez bir gerçek. Bahsettiğim tek tip olma durumu kadın veya erkek fark etmeksizin tüm insanlığa nüfuz etmiş durumda; ama kadınların üzerindeki gün geçtikçe artan fiziksel ve ruhsal baskıyı artık kimsenin görmezden geleceğini düşünmüyorum. Toplumlarda açıkça diretilen ve kadına doğumundan itibaren yüklenen “iyi bir eş olmak”,  “iyi bir anne olmak’’ algısı yeterince zor değilmiş gibi güzellik algısı da her zaman kadınlar üzerinde daha baskın olmuştur. “Kadın dediğin nasıl olmalı?”, “Kadın dediğin ne giymeli”, “Nasıl gülmeli” hatta “Dudakları, poposu nasıl olursa ben onu daha çok beğenirim?” düşünceleri, kadınları tarih boyunca farklı kalıplara sokmuştur. Şimdiyse sizlere, bu duruma belki bir miktar farkındalık sağlamak için kadınlar nezdinde “değişen güzellik algısı”ndan bahsetmek istiyorum.
 İnsanlar her dönem geçmişe özlem duymuşlardır. Annelerimizin hatta onların annelerinin sandığından çıkan kıyafetleri hep daha güzel, daha kaliteli bulmuşuzdur. Ne var ki bazen o dönemde de “o kıyafetlerin’’ moda olduğunu unutabiliyoruz. Peki her dönemde moda olan bu kıyafetler varken aynı zamanda moda olan bir güzellik algısının da olduğunu fark etmiş miydiniz? Mesela günümüzde, eskiden dayatılan “0 beden” algısını yıkmaya çalışan markaları, fikirleri ve hatta insanları görüyoruz ve çoğu zaman destekliyoruz. Ama bu tabuları yıkmaya çalışırken yerine neleri getirmeye çalıştıklarını hiç düşündünüz mü? Günümüzün klişesi olan Jennifer Lopez kalçalarına sahip olurken dümdüz bir karına sahip olmanız, dolgun göğüslerinizin, kalın dudaklarınızın olması insanlar için çekici olmanızın birinci kuralı haline geldi bile. “0 beden’’ algısını yıkarken bizlere aşıladıkları “fazlalıklarınızdan kurtulun’’ düşüncesi günümüzün güzel olma kuralı olarak yerini aldı. Yani aslında bizlere “Zayıf olmak zorunda değilsiniz” derken istediğiniz gibi görünün de demiyorlar. Belki Victoria Secret mankenleri, şovları geride kalıyor ama bu sefer de “Sağlıklı görünün, hepiniz spor salonlarında saatlerinizi geçirin, bunun yanında hep organik ve sağlıklı yiyecekler tüketin ama haftasonları da kaçamak olarak çikolata yiyebilirsiniz çünkü biz aslında sizin sağlığınızı düşünüyoruz” gibi fikirlerle yine bizlerin; “kadınların” nasıl olması gerektiğini söylüyorlar. Artık her yerde youtuberlar, influencerlar, yaşam koçları var ve bizler “onlar sayesinde” güzel ve sağlıklı olabiliyoruz. Mesela her dönem gerçekleşen defileler sayesinde o senenin modasını, neler giyebileceğimizi öğreniyoruz ve bu kıyafetlere, yiyeceklere ya da bu hayatlara yetebilecek maddi durumumuzun olup olmadığı hatta en önemlisi mental sağlığımızın ne halde olduğu hiç kimsenin umurunda değil. Önemli olan o anki modayı yakalamamız, ne almamızı isterlerse de onu alıp bir sonraki modaya kadar da onu tüketmemiz isteniyor. Büyüyen tüketim çılgınlığında farklı olmaktan korkan bireyler haline geldik. Peki bu durum tarih boyunca nasıldı?
Yazdığım bunca şeye dönüp baktığımda benim fark ettiğim şey ise zaman zaman da olsa güzel olmak uğruna kendime, kişiliğime kötü davrandığım ve kendimi olduğum gibi kabul etmediğim. İlk çıktığında beğenmediğim bir şeyi bir süre sonra almak istediğimi anladığım zaman, benim de bu sektöre destek çıktığımı fark ettim. Bunca yıldır değişen ve bizlere empoze edilen güzellik algısını gerçekten istediğimiz şekilde yonttuğumuz ve toplumsal baskıyı da yıktığımız günlere gelmeyi umuyorum. Çünkü bu kervan böyle devam ettikçe gerçek benliğimizi asla bulamayacağımız oldukça aşikar.
Kendinizi gerçekten tanıdığınız ve beğendiğiniz güzel günler dilerim!
https://yazhocam.com/kultur-sanat/dayatilan-guzellik-algisinin-tarihsel-sureci/
“Benim Bedenim Benim Hayatım” ne kadar da doğru bir cümle. Hepimiz hayatımızı nasıl sürdürmek istiyorsak ve kendimizi nasıl mutlu hissediyorsak o şekilde yaşamaya çalışıyoruz. Beslenmemize, hareketlerimize, kıyafetlerimize ona göre karar veriyoruz ya da bedenimizin ihtiyaçları bizim yaptıklarımızı şekillendiriyor. Tıpkı çölyak, diyabet, PCOS ve daha sayamadığımız birçok rahatsızlığa göre yaşamamız gerektiği gibi.
Birçoğumuz yaşam şeklimizi çok farklı sebeplerden dolayı değiştiriyoruz, yaşam kalitemizi arttırmak için sağlıklı beslenmeyi, spor yapmayı, aktif olmayı seçiyoruz; bazen bunları kendi isteğimizle yapmasak bile çeşitli farklılıklar bizi buna mecbur bırakabiliyor. Bu süreçte gerek profesyonel destek alıyoruz gerekse kendimiz araştırıp bedenimize en uygun yaşam şeklini bulup ona göre yaşamaya başlıyoruz. Kimi zaman çevremizden olumsuz tepkiler alıyoruz, kimi zaman acınıyoruz, eleştiriliyoruz ama aynı zamanda takdir edilip destekleniyoruz da.  Böyle destekleri artırmanın, birbirimizi motive etmenin, bilgi paylaşımı yapmanın ya da kendimizi olduğumuz gibi kabul etmeyi, sevmeyi öğrenmenin değeri gerçekten paha biçilemez.
Beslenme stilleri ve gıdalar hakkında konuşmak istiyorum biraz. Çağımızın en yaygın hastalıkları ve dolayısıyla bilim dünyasında en çok araştırılan hastalıkları kanser, obezite ve diyabet… Hepsinin buluştuğu ortak payda ise şüphesiz beslenme ve yaşam şekilleri. Türkiye’nin herhangi bir şehrinde bir caddede dolaşırken çevrenize bir bakın. En sık gördüğünüz mekanlar şüphesiz lokantalar veya süpermarketler olacaktır çünkü şu anda ne yazık ki bir tüketim toplumuyuz. Ve inanın bu besin maddelerinden de ibaret değil, yalnızca biz bu konu üzerinde durmak istedik. Bir süpermarkete girdiğinizde rengarenk paketli gıdalar çok ilginizi çekiyor ve hemen sepetinize atıyorsunuz ve üreticiler amaçlarına ulaşıyor. Peki o ürünü sepetinize atmadan önce bir kez olsun arkasını çevirip içindekiler kısmına bakmayı denediniz mi? Bunu yaptıktan sonra o ürünü değil yerine bırakmak, çöpe atmak isteyeceksiniz. Rafine edilmiş şeker diğer katkı maddelerinin arasında masum bile kalabiliyor bazen. Ama biz yine de konumuza rafine şeker üzerinden devam edelim. Beyaz şeker veya toz şeker… Şeker pancarına kendi tabirimle işkence edilerek elde edilmiş bir katkı maddesi. Paketli bir ürün yediğinizde (artık sağlıklı olanları da var!) ya da arkadaşlarınızla buluştuğunuzda ve tatlı yiyerek tatlı konuşacağınızı düşünürken aslında beyninize ve vücudunuza acı çektiriyorsunuz. Tükettikten sonraysa tatmin olmadığınızı fark ediyorsunuz ve yedikçe yemek istiyorsunuz. Bir bağımlılık yaratıyorsunuz kendinize, tıpkı sigara ve alkol gibi. Yani  ‘‘bu konu hiç de sandığınız kadar tatlı değil (Betül Külege – İyi Hissetmek Bir Seçimdir)’’.  Bu konuyu insanlara anlatmaya çalıştığımda beynimizin glikozla çalıştığını söyleyerek bana karşı çıkmaya çalışıyorlardı. Evet, bu yanlış değil ama beynimizin sadece glikoza ihtiyacı var, işlenmiş şekere değil. Bence burada devreye meyvelerden gelen şeker olan fruktoz giriyor, onu sevin ve onun gücüne inanın diyerek başka bir konuya geçmek istiyorum.
Bir soru sorarak başlamak istiyorum. Herhangi bir lokanta veya fast food restoranına gittiğinizde ve bir menü sipariş ettiğinizde yanında gelme ihtimali en yüksek olan yiyecek nedir? Patates kızartması seslerini duyar gibiyim. Bence vücudunuz o trans yağı hak etmeyecek kadar değerli. Patates kızartması yerine salata istemeyi deneyebilirsiniz en başta ama kızartmasız hayat mı olur diyenlerdenseniz, bir kere de olsa fırında yapmayı deneyin patatesi, vazgeçemeyeceksiniz. Vücudunuza trans yağ almaktansa ceviz, fındık veya bademdeki Omega-3’ü tercih edin mesela.
Üç beyazdan una gelmek istiyorum bu sefer de. Buğday bu kadar korkulacak bir şey mi gerçekten? Atalarımızdan beri süregelen temel besin maddemizden bu kadar korkmalı mıyız? Bu sorunun cevabı kesinlikle hayır. Ama sorun beyaz unun nasıl üretildiğinden kaynaklanıyor. Buğdayın vitamin ve minarellerce zengin kısmı ‘‘ruşeym’’ ve koruyucu kısmı olan ‘‘kepek’’ çıkartılıyor, alın size hiçbir besleyici özelliği olmayan rafine edilmiş un.  Tam buğday unu, siyez unu ve karabuğday unu gibi çeşitlerse aslında bizim genetiğimizin vazgeçilmez besinleri.
https://yazhocam.com/kampus/benim-bedenim-benim-hayatim/
En son yaptığım Fransa ziyaretinde gözlemlediğime göre, Fransız kültüründe fırınların yeri epey fazla. Hem leziz bagetleriyle hem de çeşit çeşit ince hamur ürünleriyle fırıncılığa çokça emek sarf edip fazlasıyla karşılığını alan Fransızlar, özellikle kahvaltılarında bu ürünleri zevkle tüketiyorlar.
Farklı fırınların birbirinden farklı vitrinlerinde çeşitli tatlı ve tuzlu ürünlerin arasında herhalde en klasik olanı “kruvasan”. Hem Türkiye’de hem de Fransa’da yediğim kruvasanları karşılaştırdığımızda aslında ülkemizde -bilhassa İstanbul’da- de iyi kruvasan yapılabildiğini görmek mümkün.
Yine de bu kültürü yaşatan ve sahiplenen Frenk diyarının, işin kurallarını belirlediğini belirtmekte fayda var. İşte tam bu yüzden, bugüne kadar her yönüyle orijinal kruvasanı deneyimledik mi, sorgulamak lazım.
 -İyi kalite, tadı etkilerken dokuyu da oluşturan temel faktör. Nitekim iç ve dış(kabuk) doku, malzemeden doğrudan etkilenen elemanlar. Bunun için -basitçe- unun çıkan ekmeği nasıl etkilediğini veya kullanılan yağ kalitesi ve türünün evde yaptığınız poğaçayı nasıl etkilediğini düşünebilirsiniz.
-Hamurun Fransız usulüne uygun direkt “yağ gömülerek” açılmasından ötürü bol kalorili bilinen orijinal kruvasan, kaliteli malzeme kullanılması halinde mideye oturmaz, bünyeye ve damağa ağırlık vermez.
-İyi kruvasanın içi delikli ve hafif olmalı. Diğer bir deyişle iç doku ekmekimsiliğe kaçmamalı ve hamurlaşmamalı.
 -Dışı çıtır, ince ve görece parlak olmalı. Bunun yanında fazlasıyla koyu kahverengiye dönecek kadar yanmamalı ve milföy çubukları misali içi boş, kalınca bir çıtırlık vermemeli.
-Dış kabuğu çok ufalanmamalı ve çıtkırıldım olmamalı. Bununla birlikte zevk verici bir kıtırlığı olmalı, biraz da ağızda dağılmalı.
Ankara’da kruvasan yapan mekânlar ikiye ayrılıyor. Bunlar basitçe “kendi kruvasanını yapan” ve “kruvasan yapan bir atölyeden dükkânı için taze satın alan veya kruvasanını ithal olarak dondurulmuş getiren”ler.
https://yazhocam.com/one-cikanlar/ankarada-ve-dunyada-iyi-kruvasan-uzerine-dusunceler/
 Üstelik film bununla da kalmayıp; en iyi yönetmen, en iyi uluslararası film ve en iyi özgün senaryo ödüllerini de kazanmış oldu. 10 Şubat 2020 günü Akademi’nin politikalarında reforma gittiği, yeni bir tarihin başlangıcına tanıklık edilen bir gece olarak tanımlanabilir. Öte yandan İngilizce olmayan bir filmin en iyi film dalında Oscar almış olması ‘‘Parazit’’ için istisnai bir durum da olmuş olabilir.
‘‘Parazit’’ kapitalizmin sert bir eleştirisini sunmak üzere seyircisiyle buluştu. İzleyiciler olarak, zengin kesimin görmezden geldiği hatta tiksindiği alt tabakadaki halkın yaşamını en gerçek ve en çarpıcı şekilde görme fırsatı yakalamış olduk. Yönetmen Bong Joon-Ho, seyirciyi sıkmadan, senaryonun akışındaki metaforlar üzerinden sınıfsal çatışmayı ustalıkla anlatmış. Örneğin, filmde Ki-woo karakterine arkadaşı tarafından bir peyzaj taşı hediye edilmişti. Yaşadığı felaketlere karşın Ki-woo, pratikte ona hiçbir faydası olmayan bir taşı kendi özel mülkü kabul ederek kaybetmemeye çalışmıştı. Diğer taraftan, filmde sınıfsal çatışmanın yanı sıra iyi ve kötü kavramının akışkanlığına da tanıklık etmiş olduk. Filmin ilk sahnelerinde masum bir aileyi gözlemlerken, konu kendi çıkarları ve para olunca aynı ailenin neler yapabileceklerini gördük. Kısacası, ‘‘Parazit’’ sadece yazılmış bir senaryodan ibaret değil, bir filmden daha fazlası.
  Son olarak ‘‘Parazit’’ filmini izleyip beğenen ve yönetmenin diğer filmlerini merak edenler için bir film önerisinde bulunmak istiyorum: ‘‘Okja’’. Okja, genetiği değiştirilmiş süper domuz yetiştiren bir kız hakkındaki 2017 yapımı aksiyon-macera filmi. Küresel gıda krizinin hayvan hakları üzerinden anlatıldığı hikayede et endüstrisinin acımasızlığına şahit olabilirsiniz. Yalnız izlememenizi öneririm zira bir dostluğun en sıcak şekilde anlatıldığı hikayede kendinizi bir anda ağlarken bulup yaslanılacak bir omzun ihtiyacını hissedebilirsiniz.
https://yazhocam.com/kultur-sanat/parazit-bir-senaryodan-daha-fazlasi/
Ahmet Telli’nin bu dörtlüğü adeta ODTÜ’yü ve uçsuz bucaksız kampüsünü anlatmaktadır bizlere. Yılların emeğiyle yeşeren ormanında yürüyüşe çıktığınızda ya da Ankara’nın yarattığı deniz hasretini -az da olsa- gideren Eymir’in etrafında tura çıktığınızda lütfen bu dediğimi anımsamaya çalışın, ne demek istediğimi daha iyi anlayacaksınız. Hele bir de dağların göğsünü yaracak bir aşk varsa kalbinizde, işte o zaman bilge bir gezgin tavrıyla adımlamaya başlayacaksınız yolunuzu.
Böylesine büyük ve ihtişamlı bir kampüsle ilgili paylaşılmayı bekleyen bilgilerin ve çözülmeyi bekleyen gizemlerin varlığında şu çıkarımı çok kolay yapabiliriz: ODTÜ kampüsü hakkında anlatacağımız çok fazla şey var. Fakat bu noktada asla göz ardı edilmemesi gereken bir husus var, bizim kampüs hakkında söyleyeceklerimizden önce kampüsün bize söyleyecekleri var. Bu sebeple aciz benliklerimizle bu işe girişmeden önce hepsini bir kenara bırakıp tarihe ve yaşama dönmeli ve evvela bize anlatılmakta olana bir kulak vermeli.
Anadolu yarımadasının tam ortasında, 76 milyon metrekare gibi bir alanın içinde tarihi uygarlıklara ait antik yerleşimlerin izine rastlamak son derece doğal bir durum olsa gerek. Tarihi milattan önce 6. Yüzyıla dayanan ve kampüsümüzün bulunduğu arazinin ODTÜ’ye tahsis edildiği ilk yıllara kadar iskan yeri olarak kullanılan Yalıncak Köyü, bu yerleşimler arasında hakkında en çok araştırma yapılanı ve en meşhurudur. Bugünlerde Yalıncak’ın yerinde kırık dökük mezar taşları ve zamanında yakınında işletilmiş taş ocağının dışında pek az kalıntı bulunmaktadır. Köyün 1898 yılında arkeoloji alemine tanıtılmasından bu yana geçen bir asrı aşkın süre içerisinde yapılan araştırmaların ışığında Yalıncak bizlere ne anlatmaktadır, gelin hep beraber inceleyelim.
Köy civarında yapılan bu geziden sonra Atatürk’ün isteğiyle Yalıncak’ta başlayan kazı, tarihe “İlk Türk Arkeolojik Kazısı” olarak geçmiştir. 1933 yılında yapılan bu kazının buluntuları, 1941 yılından beri Anadolu Medeniyetleri Müzesi’nde sergilenmektedir.
Köydeki çalışmaların başkanlığını 1962-64 yılları arasında Burhan Tezcan, 1965-66 yıllarındaysa Cevdet Bayburtluoğlu ve Sevim Buluç başkanlık etmişlerdir. Kazılar 1962-63 yılları arasında A-B-C-D-E olmak üzere beş farklı ocakta ve mezarlıkta yapılırken 1964 yılında B ocağıyla birlikte yeni bulunan F ocağı başta olmak üzere iki ocağa inhisar edilmiştir.
Sürdürülen araştırmalar sonucu Yalıncak’taki ilk yerleşimin Geç Frigler zamanında başladığı anlaşılmış ve Roma-Galat yerleşimlerine ait eserlerin bulunmasıyla bu dönemin araştırılmasına büyük katkı sağlanmıştır. Kazılar neticesinde elde edilen buluntular Yalıncak’ın kronolojisini anahatlarıyla göstermekle kalmayıp aynı zamanda köyün M.Ö. 6. Yüzyıldan 1960’lara kadar yaklaşık 27 asırdır devamlı iskan yeri olarak kullanıldığına işaret etmektedir.
Yalıncak nüfusunun 20. Yüzyılın ilk yarısının sonlarına doğru artmasıyla köy genişlemiş ve yeni evler inşa edilirken zaman zaman Roma döneminden kalan kalıntıların taş olarak kullanıldığı görülmüştür, bunlara kapı eşiği altında kullanılan mermer Zeus kabartması ve iki insan kabartmalı altar örnek olarak verilebilir. Ankara Çimento Fabrikası’nın inşaasında kullanılmak üzere taş çıkarmak amacıyla bölgede kurulan taş ocağı da satıhtan sökülen mermer kalıntılar ve bloklar nedeniyle tahribata sebep olmuştur.
Yürütülen kazılarda bol miktarda çanak çömleğe rastlanmış, bunların kimi Geç Frig dönemine kimi ise Bizans dönemine tarihlenmiştir. D ocağında bulunan bazı numunelerin ise kabartmalı olduğu görülmüştür. Çanak çömleğin yanı sıra heykeller ve çeşitli günlük eşyalar bulunmuştur, bunlara ise B ocağında rastlanan pişmiş toprak at heykelcikleri ve altı demir üstü tunç ve uçları aslan başları şeklinde olan süslü bir anahtar verilecek güzel örnekler olacaktır.
Yalıncak kabartmalarının bulunduğu çeşmede yapılan incelemede Ankara taşından yapılan Yunanca kitabeli bir taşa rastlanmış ve bu taş yakından incelemeye alındığında bütün Ankara kabartmalarında olduğu gibi iki ağaç bağlantı oyuğu bulunmuştur. Taşın üstündeki kitabelerin ikinci kullanışta kazınarak ilave edildiği tespit edilmiştir.
Köyde bulunan sikkeler tarihleme açısından mühimdir. Bu sikkelerin bazıları M.Ö. 133 – M.Ö. 48 yılları arasına denk gelen Apameia bronz sikkeleri grubuna girmektedir. Bunların dışında E ocağında zemin seviyesine bulunan üç sikkeden birincisi Avrelianus (M.S. 270 – 275), ikincisi Maximianus I (M.S. 284 – 308) ve üçüncüsü ise Constantinus I (M.S. 306 – 337) dönemine aittir. A ocağında bulunan bir sikkede ise “Bi Konya Essultan El – Muazzam Keykubat bin Keyhusrev” yazılı olup sikke 1227 yılına tarihlenmektedir.
Yalıncak Köyü’nde 1962 yılında başlayan araştırmalar 1966 yılında sona ermiş ve elde edilen buluntular 1969 yılında ODTÜ Arkeoloji  Müzesi’nin açılmasıyla birlikte orada sergilenmeye başlamıştır. ODTÜ kampüsündeki bir başka antik yerleşim yeri olan Koçumbeli kadar eski olmasa da Yalıncak, Anadolu tarihine ışık tutuyor ve sadece tarihiyle değil büyüleyici doğası ve sessizliğiyle de insanları kendine hayran bırakıyor. Özellikle kampüs çevresinde yaşayan insanlar köyü yürüyüş amacıyla sık sık ziyaret ediyorlar, bunda ODTÜ Ormanı’nda piknik yapmanın yasak olması nedeniyle köyde neredeyse hiç çöp olmamasının da büyük etkisi var. Ayrıca köy çeşmesi de susuzluğunu gidermek isteyenler için içilebilir su sunmaya devam ediyor.
Köy, tarihî önemi ve ODTÜ kampüsünün içinde bulunması nedeniyle 1960’ların sonuna doğru tamamen boşaltıldı ve iskana kapatıldı. Köyde insan yerleşimi son bulmuş olmasına rağmen Yalıncak’ın birbirinden sevimli sakinleri hala yaşamı devam ettiriyor ve bizleri büyülü dünyalarına çağırıyor.
Kim bilir? Belki onların da anlatacağı birkaç şey vardır.
https://yazhocam.com/kampus/odtu-tarihi-yalincak-bolum-12/
 Son zamanlarda giderek popülerleşmeye başlayan bu prensip, temel olarak vakit geçirdiğimiz her yerde çöp üretmeden yaşama hedefine dayalı bir anlayış. Tek kullanımlık ürünleri tamamen, paketli ürünleri ise çok büyük ölçüde reddediyor. Tükettiğimiz her şeyi azaltarak ya da bunlara alternatifler üreterek hem çevreye büyük ölçüde fayda sağlamış oluyoruz hem de kendi sağlığımıza, cebimize ve ruhumuza daha iyi bakmış oluyoruz. Birçok şeye o kadar da ihtiyacımızın olmadığını fark etmek aslında kendi kendimize yetebildiğimizi gösteriyor. Başlangıçta zor görünse de aslında minik adımlarla bu prensibi yavaş yavaş hayatlarımıza sokabiliriz. “Peki bu nasıl olacak?” derseniz, sıfır atığın refuse (reddet), reduce (azalt), reuse (tekrar kullan), recycle (dönüştür), rot (çürüt) olmak üzere 5 temel prensibi var.
Yine kendi ihtiyaçlarımız doğrultusunda, temel olarak gerekli olan fakat fazlasına o kadar da ihtiyaç duymadığımız ürünleri satın almayı azaltabiliriz. Kıyafetleri, fazladan alınan yiyecek ve içecekleri satın almayı azaltıp, aldıklarımızın da uzun ömürlü olmasına özen gösterebiliriz. Ayrıca evde fazladan bulunanları da başkalarına bağışlayarak yeni ürün tüketimini engelleyebiliriz.
https://yazhocam.com/one-cikanlar/sifir-atik/
 İktisat bilimi ve iktisat eğitiminin sosyal bilimlerin diğer alanları ile bağlarının gevşemesi ve neoklasik öğretinin iktisat eğitimi üzerindeki hegemonyası, beraberinde bu eğitim anlayışına karşı eleştiri ve arayışları da getirdi. Neoklasik iktisat, egemen sınıfın kendi ideolojisini hem hayatta hem de akademide yeniden üretmesi olarak karşımıza çıkıyor. “Piyasa ekonomisinin insan doğasına en uygun sistem olduğu” savıyla ve bugün iktisat öğrencilerinin derslerde gördükleri gerçek dışı modeller ile vücut bulan bu ekol, sistemin sorunları üzerine bir perde çekiyor. Bu sorunların sistemin sorunu olmadığı, devletin ‘gereksiz ve yanlış’ müdahalelerinden ya da insanın ‘rasyonel’ olmayan davranışlarından kaynaklandığını öğütlüyor ve hem akademiyi hem de bu doğrultuda eğitim alan iktisat öğrencilerini sistemi sorgulamaktan uzaklaştırıyor.
 Kongre’nin adı bağımsız olunca, ilk akla gelen sorular, neden bağımsız ve kimden bağımsız oluyor şüphesiz. Bu bağımsızlık meselesi iki yönlü olarak düşünülebilir. Birincisi, toplulukların faaliyetlerini gerçekleştirmek için sponsorların kucağına itildikleri bir ortamda, sponsorlara mahkum olmaya bir karşı çıkış. İkincisi ise, iktisat eğitimi ve son dönem uygulanan ekonomi politikalarının mutlak doğru olduğu fikrinden bağımsızlık. İktisat bilimi ve eğitiminin tamamen neoklasik öğretiye, dolayısıyla “piyasanın görünmez eli”ne terk edildiği bir dönemde, “tek doğrunun serbest piyasa öğretisi olduğu” fikrinden bağımsızlık, aynı zamanda, iktisat bölümlerinden sürgün edilmiş fikirleri kongre salonuna çağırmanın yolunu açtığı gibi, hem kongrede sunum yapanlara hem de katılımcılara, iktisadın, diğer sosyal bilim dallarıyla olduğu kadar hayatla da bağını kurmanın kapılarını aralıyor.
  Bu sene 18. Türkiye Üniversite Öğrencileri Bağımsız İktisat Kongresi 5-6-7 Mart tarihlerinde İstanbul Üniversitesi ev sahipliğinde Kilyos Sosyal Tesisleri’nde gerçekleşecek. Kongrenin bu seneki teması ‘Küreselleşme ve Çıkış Arayışları’. Dünya’nın birçok yerinde toplumsal depremler yaşanıyor. Irak, Lübnan, Ekvador ve Şili’de ekim ayı boyunca süren ayaklanmalar Ortadoğu ve Latin Amerika’daki fay hatlarında biriken enerjiyi açığa çıkarmış durumda. İsyanlar, farklı ülkelerde farklı nedenlerle patlak vermiş görünse de ortaklaşan özellikleri var. Her şeyden önce, tüm bu ülkeler savaş, iç savaş, işgal ya da darbe yoluyla başta ABD olmak üzere emperyalizmin müdahale ettiği yakın geçmişlere sahip. Üstelik, her biri kapitalizmin 2008 krizi sonrası ağırlaşan sömürü koşullarıyla çalkalanıyor: Ücretlerdeki erimelere karşılık enflasyon ve hayat pahalılığı, ağır vergiler, zamlar, sosyal kesintiler, sağlık, eğitim ve bakım gibi hizmetlerin paralılaştırılması, işsizlik, hükümetlerin yolsuzluklarına karşı tahammülü imkansız kılıyor. Bu ekonomik politikalarla paralel gelişen sağcılaşma eğilimine karşı halklar kendi alternatifini yaratmaya çalışıyor. Her bir ülkedeki hükümetler, tepkileri şiddetle bastırmayı deniyor. Buna rağmen sokaklardan çekilmeyen halkların kararlılığı, hükümetleri geri adım atarak reformlar açıklamaya itiyor. Ancak reformlarla yetinmeyeceklerini, değişim istediklerini açıkça ifade eden emekçiler, meydanları terk etmiyor. Hükümetlerin istifa etmesi acil talepler arasında.
  Günceli yakalamak ve günceli tartışmak gayesiyle düzenlenen kongrede dünya halklarında biriken öfkeyi, bu öfkenin nelere yol açabileceğini, yaşadığımız ve yaşamakta olduğumuz ekonomik krizleri, krizlerin insan psikolojisi üzerindeki etkilerini, %27.4’e ulaşmış genç işsizliği, gelir adaletsizliğini, Orta Doğu’ya emperyalist müdahaleleri, uluslararası ticaret savaşlarını, iklim krizini, teknoloji ve tekelleşmeyi, sömürü ve şiddet kıskacında kadın mücadelesini, ideolojinin yeniden üretiminin önemli araçları olan medya ve kültürü tartışmak istiyoruz.
* Sunum yapmadan katılmak da mümkün.
https://yazhocam.com/kampus/turkiye-universite-ogrencileri-bagimsiz-iktisat-kongresi-tuobik/
  ODTÜ Türk Halk Bilimi Topluluğu, kurulduğu 1961 yılından bu yana halk bilimi üzerine araştırmalar yapan ve etkinlikler düzenleyen bir öğrenci topluluğudur. Topluluk olarak amacımız halk kültürüne ilişkin konuları ele almak, çözümleyip yorumlamak ve bu yolla varılan bulguları sunmaktır. Kurulduğu günden bu yana çalışmalarını aralıksız sürdüren topluluğumuz; halk oyunları, halk müziği, halk tiyatrosu ve kuramsal çalışmalar ve yöre araştırmalarını kapsayan dört ana kolda etkinlik göstermektedir. Halk oyunlarını asıllarına uygun öğrenme ve öğretme; orta oyunu ve köy seyirlikleri araştırma ve sergileme; halk müziği çalgıları eğitimi, notalama, derleme ve arşivleme çalışmaları; halk kültürünü alanda araştırma; halk bilimi seminer, panel ve sempozyumları yapılan etkinlikler arasındadır. Giysiliğinde yirmiden fazla yörenin kostümüne sahip olan topluluğumuzun, halk bilimi konusunda yayımlanmış kitap ve dergileri içeren zengin bir kütüphanesi de vardır. Türkiye’de halk bilimi üzerine düzenlenmiş sayısız panel, seminer ve sempozyuma ev sahipliği yapan topluluğumuzun çıkardığı Halkbilimi dergisi, içerdiği araştırma, inceleme ve çeviriler ile ciddi bir kaynak niteliği taşımaktadır.
 THBT Kuramsal Çalışmalar ve Yöre Araştırmaları Alt Birimi’nin temel amaçlarından biri halk bilimi çerçevesinde araştırmalar yapmak ve bu araştırmalar doğrultusunda bilimsel literatüre katkı sağlamaktır. Bu araştırmalarda bütünsel bir anlayış izlenmeye çalışılmaktadır; yani toplumun ürettiği her öge halk bilimsel bir unsur olarak kabul edilir. Bununla birlikte, kuramsal çalışmalarla topluma ve kültüre dair bilgi edinmeyi ve araştırma yöntemlerinin kavramayı, daha sonra da bu bilgiler ve yöntem ışığında alan araştırmalar yapmak amaçlanmaktır; yani kuramsal çalışmaların amacı yöre araştırmalarını destekleyecek bilgi ve birikimi sağlamaktır. Kuramsal Çalışmalar ve Yöre Araştırmaları Alt Birimi olarak her öğeyi incelemeye, sınıflandırmaya ve yorumlamaya çalışmaktayız.
  Geçtiğimiz birkaç yıl boyunca gerek alt birimimiz içinde gerek sosyal çevremizde gözlemlediğimiz değişimler, bizi “değişim” ve bu eksende “küreselleşme” ve “popüler kültür” gibi konular üzerine çalışmaya itti. Bu çalışmalarımız neticesinde, geçtiğimiz bahar döneminde, 20 – 21 Nisan 2019 tarihlerinde, toplumların yaşayış biçimlerinde meydana gelen dönüşümü; popüler kültür, küreselleşme, politik ve iktisadi süreçler, teknolojik değişimler ve kentleşme gibi kavramların bu dönüşümde oynadığı rolleri çözümlemek amacıyla ulusal düzeyde “kültürel değişme” konulu bir sempozyum düzenledik. Sempozyumun tüm disiplinlerden akademisyen, araştırmacı ve öğrencileri buluşturabilecek bir program olmasını amaçladık. Burada hedefimiz, halk bilimi ile beşerî ve politik bilimler arasındaki ilişkiyi göz önüne çıkarmaktı.
  Sempozyumu düzenlemek için öncelikle kendimize bir takvim çıkardık ve bu takvim doğrultusunda elemeye alınacak bildiri özetlerini toplamak için bildiri çağrımızı hazırlayıp yayınladık. Çağrımızın olabilecek en geniş kitleye ulaştırabilmek için sosyal medya, e-posta ve thbt.org gibi pek çok mecrayı kullandık. Elimize ulaşan bildiri özetleri akademik hakem heyetimiz tarafından değerlendirildi ve 5 üzerinden 3 ve üzeri puan alanlar sempozyuma kabul edildi. İki gün süren sempozyumda her gün altı farklı oturum düzenlendi ve bu oturumlarda toplam 20 tane bildiri sunuldu. Bildirilerin tam metinleri daha sonra toplanarak kitaplaştırıldı.
 Sempozyum hem topluluğumuz üyelerine hem de dışarıdan gelen misafirlerimize pek çok katkı ve tecrübe sağladı. Disiplin çeşitliliği bakımından da hatırı sayılır miktarda katılımcıyı halk bilimi araştırmacıları oluşturuyordu. Farklı disiplinlerin iç içe olmasını bu kadar istememizin bir sebebi de sempozyumumuzun konusuydu. Değişim kavramı, doğanın içsel düzeninde var olmakla birlikte; beşeriyetin ortaya çıkmasıyla kapsamını çok daha genişleterek, neredeyse bütün sosyal bilim disiplinlerinin çalışma merceğine girmiştir. “Değişim” kavramı toplumları küresel ölçüdeki kurumlardan başlayarak en küçük ölçekteki bireye kadar farklı şekillerde etkilemektedir. Bu nedenle, sempozyumda da farklı disiplinlerden bilim insanlarını bir araya getirmek temel amaçlarımızdan biri oldu. Bu çabamızın sonucunda değişim kavramını halk bilimsel, sosyolojik, tarihsel, politik ve iktisadi alanlarda irdeleme fırsatı yakaladık. Öte yandan, farklı üniversitelerden akademisyenlerin ve öğrencilerin katılımı ve fuaye alanındaki etkinlikler hedeflediğimiz kolektif tartışma ortamının oluşmasını sağladı. Ayrıca, 2017 yılında Mersin, Mut, Çukurbağ Köyü’nde “Düğün geleneklerinde değişim” konusunu inceleyen yöre araştırmaları ekibi olarak, yörede topladığımız bulguları da sunma fırsatı yakaladık. Sempozyumu kaçıran veya bildirilere göz atmak isteyen herkesi bildiri kitabını okumaya davet ediyoruz.
https://yazhocam.com/kampus/gecmisten-bugune-gelenek/
Necdet Bulut, ODTÜ’nün de içinde bulunduğu birçok önemli kuruluşta ağırlıklı olarak bilgisayar bilimleri alanında büyük işler başarmış bir şahsiyetti. Aynı zamanda Türkiye’de bilgisayar alanında doktora yapan ilk bilim insanı da. Kendisi ne yazık ki Kasım 1978’de içinde eşi ve oğlunun da bulunduğu arabasının ülkücü tetikçiler tarafından çapraz ateşe alınması sonucunda ağır yaralanarak kaldırıldığı Hacettepe Hastanesi’nde hayatını kaybetmişti. ODTÜ ile son buluşması Üçlü Amfi de gerçekleşmiş, sonrasında artık bu binaya Dr. Necdet Bulut Amfisi isminin verilişi giriş kapısına konulan mermer bir levha ile tasdiklenmişti. Ancak 80 darbesini izleyen yıllarda bu levha Rektör Mehmet Gönlübol tarafından söktürülmüştü. Necdet Bulut’un ölümünün 25. yıldönümünde ODTÜ Öğretim Elemanları Derneği’nin de girişimleriyle Üçlü Amfi’nin içerisinde yer alan U-3 amfisine Dr. Necdet Bulut Amfisi ismi verildi.
Sırtınızı bu anıta verdiğinizde ise karşınızda Üçlü Amfi’nin kalbi, Soyut Heykel bulunmakta. Sadi Çalık’ın parlak paslanmaz çelik ve bakırdan oluşan bu eseri aynı zamanda Türkiye’de mimari içerisinde yer alan ilk soyut heykel.
Binanın içerisine girdiğimde şaşkınlıkla etrafıma bakınmaya başladım. Sıradan bir binanın görünüşünden çok farklıydı. Binanın içerisinde yuvarlak bir çukur vardı. Çukurun içerisinde sivri bir demir gözüküyordu. Üç bacaklı kocaman bir demir, yuvarlak bir çemberin ortasında duruyordu. Çemberin yüksekliği yaklaşık dört metreydi. Demir kazığa bakınca aklıma bir anda Cüneyt Arkın’ın ‘Malkoçoğlu Cem Sultan’ filmindeki Voyvoda’nın kazığı gözümün önüne geldi.
1993 yılında ODTÜ sineması açıldı. Gösterimler U-3 amfisinde gerçekleşiyordu. Haftada 3 gün ile gösterime başlayan sinema ilk başta Uluslararası Gençlik Topluluğu’na bağlıyken daha sonrasında Fizik Bölümü’ne bağlandı. Sinema gösterimlerinin başlamasından kısa bir süre sonra ilk korku gecesi 1994 Aralık’ta düzenlendi. Korku gecesi aslında bir psikoloji öğrencisinin “Korkunun Başarı Üzerindeki Etkisi” adlı projesinin başlangıcı olarak ortaya çıkmıştı. Bir gecede arka arkaya 3 korku filminin gösteriminin yapıldığı ve U-3 amfisinin aynı anda battaniyeler altında hem kahkahalarla hem de çığlıklarla dolup taştığı bir dönem de böylece açılmış oldu. Pekii neden ODTÜ öğrencisi korku gecelerine bu kadar rağbet gösteriyordu?
ODTÜ’de en kaliteli etkinlik korku geceleri. Birilerinin zorlaması olmadan kendimiz oluyoruz burada. Bazen filmdeki katilin yerinde oluyoruz, hayallerimizi yıkanlara karşı savaşıyoruz. Bazen mağdur olup bağırıyoruz özgürce, utanmadan. Her ne kadar erkek egemen bir dünyada erkekler ağlamasa da biz ağlıyoruz özgür olmadığımız zamanlar için.
Ne var ki bir süre sonra ODTÜ sineması kendisine filmleri sağlayan şirketin inisiyatifine girdi, artık öğrenci topluluklarının veyahut ilgili akademisyenlerin önerisiyle değil satış pratikleri ile ilerlemeyen başlayan bir sinema salonu halini almaya başlamıştı. 2009 yaz okulu gösterimi sırasında öğrenciler tarafından protesto edildi. Bildiriye göre ODTÜ Sinema Topluluğu artık ücretsiz gösterim yapma hakkına sahipti. ODTÜ sinema hikayesi böylece kısa sürede kapanmış oldu.
https://yazhocam.com/kampus/odtu-tarihi-uclu-amfi-bolum-11/
Projeye geçmeden evvel Kuzey Ormanları’ndan ve buradaki kıyım projelerinden bahsetmek Sapanca’da süregelen direnişin önemini anlamayı kolaylaştıracaktır. Peki Kuzey Ormanları nedir, nereye kadardır? Bunu anlamak için işaret edilmesi gereken değerli bir toplam, elbette Kuzey Ormanları Savunması (KOS) olacaktır. KOS, İğneada’dan Sapanca’ya kadar yer alan ekolojinin bütün odaklarını ve bileşenlerini ilerici ve bilimsel yöntemlerle savunur. Bilimin dayanmayan her projeye karşı olan bu oluşum 3. Havalimanı, 3. Köprü gibi mega projelerin karşısında olmuştur ve yeşilin tahribatının nelere yol açtığının ve/veya yol açacağının üzerinde durmaktadır. İstanbul’daki mega projeler ve onların ekolojinin en küçük bileşeninden en büyüğüne kadar açtığı savaşı -yeşilin açık çağrısını- İstanbul Boğazı’nda yüzen yaban domuzlarından toprak ile bağı kesilmiş ağaçlara kadar görmekteyiz ve elbette Sapanca’da yapılacak teleferik projesinde de aynı çağrıyı görmek mümkün olacaktır. Elbette yeşil ile grinin savaşı insanlara yakınlığı ile birlikte yeşilin çağrısına ortak olan insanların ilişkisi paralel bir bağ içerisinde ortaya çıkacaktır ve öyle de devam edecektir. Nitekim Sapanca Kırkpınar mevkiinde yapılacak olan proje, oradaki insanların grinin mekanik savaş araçlarına karşı çıkması sayesinde duyulmuştur. Zaten dilsiz yeşilin çağrısı insanın gri aleyhindeki mücadeleci varlığı dışında cılız ve dahi hiç kalacaktır.
Proje, 1500 metrelik bir mesafede faaliyet yürütmesi öngörülen teleferik hattı turizm güzellemeleriyle gündeme gelmiş ve ihalesi yapıldığından beri de karşıt sesler yükselmeye başlamıştı. İncebel mevkiinde konuşlanacak üst istasyona yapılması planlanan ve elbette ki ekonomik açıdan ranta açık işletmeler de proje kapsamında. Kimi çevreler bu işletmelerin iş olanağı sağlayacağını söylüyor, kimileriyse de turizm akınına neden olacağından bahsediyor. 2018 yılında dönemin belediye başkanı Aydın Yılmazer yaptığı açıklamalarda halkın meranın yok edilmesi korkusu karşısına doğayı koruyacaklarının ifadelerini oturtmuştu. Buna ek olarak halkın sağlığını tehdit edecek herhangi bir etkisinin olmayacağını da aktarmıştı. Bu projenin muhalif kanadını oluşturanlardan olan Kuzey Ormanları Savunmasının açıklamalarında ise dikkat çektiği ve bittabi önem arz eden şeylerden birisi teleferiğin ayağının yapılacağı arazinin “Deprem Toplanma Bölgesi” olmasıdır. Hele ki Sapanca birinci derece deprem bölgesinde bulunurken o dönemden bugüne belediye tarafından yapılan tüm açıklamalar boşa çıkmakta. Peki bu projeye imza atan belediye bunlardan habersiz miydi? Buna net cevap vermemekle birlikte AFAD tarafından hazırlanan “Türkiye Afet Müdahale Planı” kapsamında belirlenen bu deprem bölgelerinden bir belediyenin haberinin olmayışı, projenin ne kadar tehlikeli ve korkunç bir senaryoyu altında barındırdığını söylemek insanlık namına elzem olacaktır.
Öte yandan doğaya zarar verilmeyeceğine dair açıklamaların, beraberinde nasıl bir gerçekliği getirdiğini ekolojik yıkımın arttığı şu günlerde anlatmak gereklilik olmaktan çıkıp zorunluluk arz ediyor. Kuzey Ormanları Savunması bölgeye dair yaptığı açıklamalarda 60 dönümlük orman arazisinin inşaat kapsamına alındığını ve bu alan içerisinde toplamda 3000 ağacın kesileceğini aktarmıştı. Daha sonralarında açıklama yapan belediye bu rakamları reddetmişti. Ancak yetişkin bir beton-kafa’nın her bir reddinde yüzlerce soru işareti ve itiraz barındırmaktadır. Nitekim bunu anlamak için yakın tarihimizde ODTÜ’de yine yeşile karşı grinin saldırısını baz almak gerekir ve tabii ki projeyi ilk açıkladıklarında 400 civarı ağaç keseceklerini belirtip bir direniş sonrasında ise kesilecek ağaçlardan 400’ünü kurtardıklarını, halbuki bu ağaçların zaten kesilmeyeceğini çünkü projenin dışında kaldığını biliyoruz. Yani çıkarı bulunan bir benliği hiçbir yalan örtemez ve bunu bilen bir halkı kimse durduramaz ki Hasanpaşa halkı asla durmamış, direnişine olanca kuvvetiyle devam etmiştir.
Buraya kadar algı seviyesi asgari müşterekte var olan herkesin teleferiğin bir ihtiyaç olmadığını anladığını umuyorum. Bu proje, 3. Köprü projesi, 3. Havalimanı projesi, Kanal İstanbul projesi ve daha niceleri gibi ihtiras ve rant dolu girdaplardan öteye gitmedi ve gitmeyecektir. İhtirasın olduğu her yerde var olan sahip olma duygusu asla bir sermaye bekçisinin ellerinden kaçamayacağı gibi zaten bu duygunun, kaçma isteğinin var olacağı ve bunun beyanında bulunacağı bir benliği ve bilinci yoktur. Velhasıl kelam sermaye bekçisinin bilinci her daim tüketim ve ötesinde yok edip inşa etme güdüsü içerisinde bilumum yeşilin karşısında olacaktır. Bu teleferik projesi ile ilgili Sakarya Belediye Başkanı Ekrem Yüce’nin “Sizin istemediğinizi biz de istemeyiz, çözüm yoluna gideceğiz. Çalışmaları durduracağız” içerikli açıklamasında ihtirasın seviyesini belirlemek açısından politik cevabı yeteri kadar hikaye anlatıyor. Çalışmalarını iptal etmek yerine durdurmak, o alanda var olduklarını ancak çalışmalara devam etmeyecekleri ve çözüm yoluna gidecekleri söylemi de uzlaştırmaya dönük olmadıklarını göstermektedir. Geçmişteki birçok ihaleden bunu çıkarabiliriz. Bunun artık kalıpsal bir tepki olduğunu yine yakından tarafı olduğumuz yeşilin talanı Kavaklık, hukuken bir çıkmaza girmiş olsa da Gençlik ve Spor Bakanının geçtiğimiz günlerde birçok üniversitede kampüs içine KYK’ları diktik ancak ODTÜ’ye gelince tıkandık kaldık minvalindeki söylemleri bu işten asla vazgeçmeyeceklerinin ve bu kalıpsal hale bürünmüş davranış biçiminin bir kanıtıdır.
Bu yazıya katkılarından dolayı kurumsal düzeyde Kuzey Ormanları Savunması’na ve Sapanca Doğa Savunması’na; birey düzeyinde ise Selçuk Koçum’a, Batuğhan Otyıldız’a ve Hilal Turan’a en içten teşekkürlerimi sunuyorum.
https://yazhocam.com/genel/bir-kuzey-ormani-abesligi-sapanca-teleferik-projesi/
Camille Claudel’in hayatı delilik ile dahilik arasında sıkışıp kalmış yalnız bir kadının hikayesidir. Camille’den geriye 78 yıllık yaşamına sığdırdığı deliliği, yaralarını sarmak için yaptığı eserleri, akıl hastanesine kapatılmasının ardındaki aşk hikayesi kaldı.
Camille ve Rodin’in ilişkilerinde bir süre sonra sorunlar çıkmaya başladı. Rodin için Camille ilham periliğinden çok bir rakibe dönüştü. Onun hayal gücünü, yeteneğini kıskanmaya, tartışmalar çıkarmaya başladı. Yine de ikisi hala birlikteydi ve ‘’ Cehennemin Kapıları’’ adlı eseri yaptılar. Bu eserde, Camille’nin sanat üslubunun yansımaları oldukça fazladır fakat eserden bahsedilirken sadece Rodin’in adı geçer. Maalesef her dönemde olduğu gibi şu anda da devam eden kadının başarısını görmezden gelme, hiçe sayma o zaman da kendisini göstermiştir. Rodin’in Camille’ye ait olan bazı eserleri kendi yapmış gibi gösterdiği de hala söylenir.
Camille’nin ruhsal bunalımı doğmamış çocuğunu kaybettiği zaman ortaya çıkmaya başladı. Üstüne Rodin’in kıskanç ve bencil davranışları da eklenince en sonunda Camille Rodin’i terk etti. Bu ayrılıktan sonra Camille onu dahi olarak tanımlayacak eserlerini üretti:  “Vals (Le Valse)”, “Clotho (Clotho)”, “Kayıp Tanrı (Le Dieu Envolé)”, “Geveze Kadınlar (Les Bavardes)” ve “Sakuntala (Sakountala)”. ‘‘Olgunluk Çağı’’ adlı eserinde ise Rodin’den ayrılığının acısı göze çarpar.
“Akıl hastanesi! Evim diyebileceğim bir yere sahip olma hakkım bile yok! Onların keyfine kalmış işim! Bu, kadının sömürülmesi, sanatçının ölesiye ezilmesi… Mahsus kaçırdılar beni, onlara tıkıldığım yerde fikir vereyim diye; yaratıcılıklarının ne kadar sınırlı olduğunu biliyorlar çünkü. Kurtların kemirdiği bir lahana gibiyim şimdi, yeni filizlenen her yaprağımı büyük bir oburlukla mideye indiriyorlar.
Bilmiyorum, kaç yıl oldu buraya kapatılalı, ama tüm hayatım boyunca ürettiğim eserlere sahip çıktıktan sonra şimdi de kendilerinin hak ettikleri hapishane hayatını bana yaşatıyorlar. Bütün bunlar Rodin şeytanının başının altından çıkıyor. Kafasında bir tek düşünce vardı zaten; kendisi öldükten sonra benim sanatçı olarak atılım yapıp onu aşmam… Bunu engellemek için de yaşarken olduğu gibi ölümünden sonra da ben hep mutsuz kalmalıydım. Her bakımdan başarıya ulaştı işte!
https://yazhocam.com/kultur-sanat/bir-kadini-delirtmek-camille-claudel/
İdealleri olan, o idealler uğruna mücadele eden insanların baş mimarı olduğu büyük bir başkaldırının; Soğuk Savaş’ın tam ortasına doğmuş olan bir kuşağın faşizme, kapitalizme, emperyalizme ve sömürüye karşı dünyayı çepeçevre saran direnişinin hikayesidir bu okuduğunuz, 68 Kuşağı’nın hikayesi.
Paris Komünü’nün insanlığa sunduğu büyük bir armağandır 68 Başkaldırısı. 60’ların sonlarına doğru ABD’de ırkçılığa, Avrupa’da Vietnam’ın işgaline ve üniversitelerdeki otoriteye isyan eden kitleler, Fransa’da baş gösteren olaylardan sonra kısa süre içinde hep bir ağızdan şarkılarını söylemeye başlamışlardı. Bu esnada Türkiye’de işçi-köylü-öğrenci dayanışması emperyalizme karşı duruyordu ve taleplerini yüksek sesle söyleyecek konuma geliyordu. Deniz’in önderliğinde 6. Filo denize dökülüyor, Türkiye İşçi Partisi meclise giriyordu. Uzun lafın kısası, Türkiye’de de tıpkı dünyanın geri kalanındaki gibi sol yumruk yükseliyordu.
 Orta Doğu Teknik Üniversitesi, anti-emperyalizmin, anti-kapitalizmin, direnişlerin ve devrimciliğin Türkiye’deki bayraktarlığını yapıyordu. Komer’in arabasını ateşe veriyor, Türkiye Halk Kurtuluş Ordusu’nu kuruyor, stadyumuna kimsenin silmeye cesaret edemeyeceği şekilde dev harflerle “DEVRİM” yazıyordu.
Oasis’in “Don’t Look Back in Anger” şarkısında dediği gibi devrimi yataklarından başlattılar.
 1962’de açılan ve kapasitesi yaklaşık 13.000 kişi olan ODTÜ Stadyumu, günümüzde mezuniyet törenlerinin düzenlendiği ve öğrencilerin pankartlarıyla yürüyüşlerini yaptıkları yerdir; aynı zamanda her yıl gerçekleşen ODTÜ Uluslararası Bahar Şenliği ve Devrim Yürüyüşü gibi etkinliklere de ev sahipliği yapmaktadır. Efsaneye uyup kampüsü Rusya’ya doğrultulmuş bir tabanca olarak düşünürsek stadyum bu tabancanın tam tetiğinde olacaktır ki bu kampüsün merkezi sayılabilecek bir noktadır; yurtlara, Çarşı’ya ve bölümlere olan yakınlığı da bu çıkarımı destekler.
68 Kuşağı’nın yüreğine işleyen devrim, ilerleyen senelerde defalarca yakılarak ve tekrar yazılarak Devrim Stadyumu’na da kazınmıştı artık, her ne kadar yazı birçoklarını rahatsız etmiş olsa da kimse yazıyı silemedi, kalkışanlar da başaramadı.
1993 yılının Mayıs ayında ODTÜ Bahar Şenliği kapsamında ODTÜ’de konser veren isimlerden biri de Cem Karaca’ydı. O zamanlar, 1980 askeri cuntası nedeniyle bir dönem Almanya’da yaşayan ve ardından Turgut Özal’ın girişimleriyle Türkiye’ye dönen Cem Karaca, bu nedenle tartışılan bir kişiydi ve konseri protesto etmek isteyenler de oldu. Ne var ki o güne damgasını vuran gösteri bir protesto niteliği taşımıyordu; tıpkı Ekim ’68 gecesindeki gibi o konser akşamı da bir avuç gencin kafasında stadyuma “Devrim” yazmak vardı, tek farkla, bunu mumlarla yapacaklardı.
Tribünde harflerin üstünde oturanlara mumlar verilecek ve işaret edildiğinde herkes mumları yakarak görsel bir şölen oluşturacaktı fakat dediğimiz üzere buna karşı olan insanlar da vardı ve kimlerin harflerin üstünde oturduğunu tek tek tespit etmek epey zordu. Bunun yerine öğrenciler çimlere mumları dizerek “Devrim” yazmaya karar verdiler ve mumları dizmeye başladılar. Bir iddiaya göre de yazının oluşturulmasını önlemeye çalışan jandarmayı Cem Karaca engellemiş ve sorunu büyümeden çözmüştür. Hava kararmaya başladığında mumlar yakıldı ve aşağıdaki görüntü ortaya çıktı.
Onlarca yıldır süregelen çabalara rağmen Devrim’in, 68’in ruhu hala ODTÜ’yü terketmiş değil, hala aramızda dolaşıyor. Tıpkı Kavaklık direnişinde gördüğümüz gibi diktaya, sömürüye ve talana karşı dimdik ayakta mücadelesini veriyor.
 Yazıma 68 kuşağının çok sevdiğim bir sloganıyla son vermek istiyorum.
 Ne kadar aşk, o kadar devrim.
https://yazhocam.com/kampus/odtu-tarihi-devrim-stadyumu-bolum-10/
@oncekahvem ‘i takip edenler bilir ki lüks bir Fransız restoranından tarihi bir esnaf lokantasına, sanayi bölgesindeki et lokantasından lahmacuncuya kadar işini hakkıyla yapan ve belirli bir konsepte sahip özel mekânları büyük bir zevkle dener, değerlendirir ve sizlerle paylaşırım.
Ayazma Pide de bu keşiflerimden biri. Karadeniz insanının yoğun iş gücünü temiz havasıyla tolere ettiği bir “yağlı” yeme alışkanlığı mevcut. Bu da şüphesiz mutfaklarına yansıyor. Özellikle pidelerini ve muhlamalarını, yüksek oksijende gelişen besili hayvanlarının yağlarıyla fazlasıyla şenlendiriyorlar. Öyle ki bu yağ, bölge insanı olmayana genelde ağır geliyor.
Ayazma Pide de bu kültürü Ankara’ya “uyarlayan”, Mesnevi Sokağı’nda büyükçe bir köşeyi kapmış bir Karadeniz pidecisi. Merkezi konumuna rağmen Kızılay, Tunalı ve GOP misali; bölge sakini olmayan  insanlara kolay kolay rastlayamayacağınız, turistik amaçlardan çok yaşam alanı bölgesi olarak geçen Ayrancı’da, bölge dışındakilerin dikkatini çekmeyebilecek ve bu nedenle gözden kaçabilecek bir işletme.
İlk paragrafta da belirttiğim “Karadeniz yemek kültürünü Ankara’ya uyarlamak” olayını biraz açmak gerekirse; Ayazma Pide’de -sahibinin anlattığına göre- Karadeniz’de kullanılan yağın ve İmansız peynirinin yarısından bile azını kullanıyorlar bizim gibi alışkın olmayan müşteriler için. Zira Karadeniz usulünde damla damla akan yağ ve %100 oranda İmansız peyniriyle hazırlanan pideler alışkın olmayanların midesini epey yakıyormuş.
Görece az yağ kullanma ve has İmansız peynirini Trabzon kaşarıyla seyreltmelerine rağmen ürünlerinin bazı Ankaralılara ağır geldiğini de ekliyorlar.
Genel anlamda özellikle paket servis çalışan bu mekânda pideler -net 205 gram hamuruyla- epey doyurucu. Zaten hamurun kıvamlı olmasının sebebi de fazla koyulan iç malzemenin ağırlığına dayanabilmesi. Fiyatlar da iç malzeme ve hamur oranına göre normal. Zira içine et giren 205g  hamurlu bir pidenin 20₺ aşağısına satılması 2019 itibariyle pek gerçekçi olmazdı. O nedenle buradaki kıymalı pidenin 22,5₺lik fiyatı normal karşılanabilir.
Farklı ve kıvamlı bir pide lezzeti için Ayazma’ya uğramanızı ve favorilerden olan Samsun Kıymalı, benim yediğim “Trabzon Harman”, “Ustanın Karışığı” ve özelikle yaz aylarında  “Beğendili” pideyi denemenizi öneririm.
UN Bakery, sakin bir ara sokakta konumlanan butik bir kafe. Basit fakat yeterli bir menüyle fluffy pankek(epey yumuşak ve büyük), ekmek üstü, çorba, salata, 3 çeşit kahve, 2 çeşit çay ve çeşitli günlük tatlılar sunan UN’da seçim yapmak hem zor hem de kolay. Az çeşit olması seçimi kolaylaştırırken her ürünün ayrı lezzetli olması seçimi zorlaştırıyor.
Şu sıralar pek popüler olan San Sebastian Cheesecake -bir diğer adıyla yanık cheesecake’i- ilk kez burada denedim. Genel anlamda -başta kazandibi olmak üzere- ülkemizde bu kadar farklı yerel lezzet varken epey tutmasına şaştığım ve bu nedenle ısrarla denememek için direndiğim San Sebastian’ın genel olarak onu gastronomik bir şahaneye dönüştürecek ekstra bir özelliği olmadığını düşünüyorum. Bununla birlikte, akışkan kıvamı ve dengeli lezzetiyle anlam kazanan ürünün kıvamının tutturulmasının zorluğunu da takdir ediyorum. İşte tam bu noktada o kıvamı yakalamasıyla UN Bakery işinin hakkını vermiş.
Ankara’da San Sebastian yenilebilecek sınırlı mekânlardan biri olan UN Bakery’yi kafe yahut kahvaltı konseptiyle tercih edebilirsiniz.
https://yazhocam.com/kultur-sanat/oncekahvem-ile-ankara-mekanlari-ayazma-karadeniz-pide-ve-un-bakery/
Ankara’da öğrenci olmak üzerine bir yazı yazmam istendiğinde meseleye nereden başlayabileceğimi kestirmem güç oldu – ki hala başlayabildim mi, emin değilim. Bu güçlüğün birkaç nedeni var. Öncelikle Funda Şenol Cantek’in “yabanlar” ve “yerliler” arasındaki kurduğu mecazdan doğru, bugün artık “Ankaralı” olmak mümkünse de Cumhuriyet’in kuruluşuyla başkent olan bu şehrin [tüm siyasi çağrışım ve gösterenlerinden bağımsız olarak] yerlisi, sakini, -lısı olma meselesi hep bir sancıya işaret eder. Birçokları ve çoğumuz için Ankara okuduğumuz okul, yaptığımız meslekler nedeniyle geldiğimiz ve bu işin gerektirdiği kadar kalacağımız ömrümüzde bir duraktır. Yerlisi olmayı düşünmeden yaşadığımız bir şehirdir. Bir diğer güçlük ise Ankara’nın geride bıraktığımız 20 yılda bir şehir olarak [kaldırımından kültürel hayatına kadar] içimizi acıtan bir şekilde aşınmış olmasıdır. Bu aşınmaya karşın [belki de buna dair duyulan acıyı sıvazlama çabası olarak] yine bu dönemde Ankara üzerine [Behzat Ç’sinden sergilere] önemli bir üretim yapıldı, özgün bir Ankara miti/anlatısı kuruldu. Hal böyle olunca insan kendi kişisel deneyiminden hareketle, bir başkasına mistik görünebilecek bir patikadan yürümek; bir başkasının, “Hayır ben hiç de böyle yaşamadım” itirazına hayli açık bir anlatı içinde konuşmak durumunda kalıyor. Ama öyle olması gerekiyorsa da bir mahsuru yok.
Bu garip şehirdeki ikametime farklı zamanlarla, farklı nedenlerle, farklı uzunluklarda aralar vermiş olmama rağmen kendimi 1996 yılından bu yana Ankaralı sayarım. Üniversite sınavında tercihimi yaparken [üniversite okurken İstanbul’da olmamak adına] ODTÜ’yü hedeflemiş fakat bulunduğu şehir üzerine hiç uzun uzadıya düşünmemiştim. Ankara’ya dair bildiklerim; başkent olduğu, denizi olmadığı, ben küçükken cumartesi günleri TRT’de yayınlanan çocuk programlarının çekildiği stüdyoların bu şehirde bulunduğu [ve muhtemelen bizden daha mutlu çocukların yaşadığı] ve çocukken ailemle yaptığımız ama hatırlamadığım bir geziden yadigar sert ifadeli heykellerin önünde çekilmiş birkaç fotoğraftı. Sonuçlar açıklandığında aynı mahalleden sınava beraber hazırlandığımız bir arkadaşımla birlikte ODTÜ’yü kazandığımızı görmüş ve sevinmiştik. Ankara’ya ilk seyahatimizi Haydarpaşa’dan sabah kalkan Başkent Ekspresi’yle yapmış sonraki yıllardaki tercihimiz ise Anadolu Ekspresi’yle yaptığımız gece yolculukları olmuştu. Gece trenleri Ankara’da öğrenci olmanın çok önemli bir cüzüydü ve Türkiye’de öğrenci olmaya dair birçok şeyle birlikte geçmişte kaldı.
Bugünden düşününce kampüs merkezli bu yaşamın Ankara’nın nasıl bir şehir-şahsiyetine sahip olduğundan kaynaklandığını görüyorum. Zor bir şehir Ankara ya da o zamanlar zor bir şehirdi. Kendini hemen açık etmez, dışarıdan bakıldığında içine kapalı, sevimsiz, eğlencesiz, resmi ve “gri” gözükür. Yolu bir nedenle buraya düşen, başka şehirlerde okuyanların “Eee bu akşam ne yapacağız? Yapacak bir şey var mı Ankara’da?” gibi takılmalarını gerçekten hak eden bir mesafesi vardır. Cemal Süreya’nın, bir anlamda bu şehre gelmeye mecbur kalmış kuşakların duygusunu ifade ettiği, “Ankara Ankara, en iyi kalpli üvey ana” seslenişinde karşılığını bulan bir mesafe.
Sözü bağlarken belki de söylenebilecek tek şey onunla ilişkilenme biçiminize göre Ankara sizde de mutlaka bir iz bırakacak. Bir yaşam deneyimi olarak bunu nasıl karşılayacağınız ise sizi siz yapan şeylerden biri olarak kalacak sonrasına.
https://yazhocam.com/kampus/omrumuzde-daim-bir-durak-ankara/
https://yazhocam.com/one-cikanlar/ates-ve-insan/
Rektörlük binası ile Kafeterya arasındaki çim alanda, genellikle yanından hızlıca geçip gittiğimiz, hatta birçoğumuzun çok sonradan fark ettiği dokuz sarı direk bulunur. Yeterince dikkatimizi çekmese de, 9 Direk Anıtı aslında ODTÜ’de faşizme karşı verilmiş mücadelenin en çarpıcı simgelerinden biridir; çünkü ODTÜ tarihinin en önemli dönemlerinden olan 9 Aylık Boykot sürecini hatırlatmak için oradadır.
 Dönemin ODTÜ’lü öğretim üyeleri tarafından üniversite tarihinin “en bunalımlı dönemi” olarak adlandırılan 9 Aylık Boykot sürecine giden yolun, Milliyetçi Cephe hükümetinin göreve gelmesiyle başladığını söylemek mümkündür. 1970’li yıllarda ODTÜ, özel bir yasaya bağlı olarak Bakanlar Kurulu tarafından seçilen bir Mütevelli Heyeti tarafından yönetiliyordu. 1970’lerin sonlarında iktidarda bulunan Milliyetçi Cephe hükümeti de ODTÜ’ye kendisine paralel bir mütevelli heyeti atadı. Öğretim üyeleri ve öğrenciler tarafından tepkiyle karşılanan bu kararı, yeni atanan mütevelli heyetinin Rektör Ilgaz Alyanak’ı görevden alması izledi. Aynı mütevelli heyeti, Aydınlar Ocağı yönetim kurulu üyesi olan ve MHP’ye yakınlığıyla tanınan Hasan Tan’ı 13 Şubat 1977’de ODTÜ Rektörlüğü görevine getirdi. Hasan Tan göreve geldiğinde, ODTÜ’de profesörlüğü sadece Türkiye’de geçerli olan tek profesördü ve İstanbul’da gerçekleşen bir psikiyatri kongresinde “psikolojinin işkence aracı olarak kullanılmaması gerektiği” kararına imza atmayan üç kişiden biri olmasıyla tanınıyordu. Böylelikle, öğrencilerin ve öğretim üyelerinin Hasan Tan’ın ODTÜ Rektörlüğüne getirilmesine karşı seslerini yükseltmeleri kaçınılmaz hale gelmişti.
Hasan Tan’ın rektörlüğe getirilmesini takip eden süreçte ODTÜ protesto ve istifalarla çalkalanacak, üniversitede yaşanan olaylar ülke genelinde de yankı uyandıracaktı. Görevinin ilk gününde rektörlük binasına gelen Hasan Tan, öğrencilerin yoğun katılımıyla gerçekleşen bir protesto gösterisiyle karşılandı. Jandarmanın müdahalesiyle çıkan olaylardan sonra derse girmeyerek boykota başlayan öğrenciler, Hasan Tan görevden alınıncaya kadar boykota devam edeceklerini ilan ettiler. Boykot ilanını öğrenci dekanının, rektör yardımcılarının ve Mersin Kampüsü Kurucu Dekanının istifaları ile çeşitli fakülte ve bölüm kurullarının kınama bildirileri ve öğrenime ara verilmesi kararları takip etti. Birçok sivil toplum kuruluşu da kınama bildirileri yayımlayarak, verecekleri mücadelede ODTÜ’lü öğrencilerin, öğretim üyelerinin ve işçilerin yanında olduklarını açıkladı. Sözcülüğünü Cahit Arf’ın yaptığı ODTÜ Akademik Konsey Üyeleri ise bir basın toplantısı düzenleyerek Hasan Tan ile iş birliği yapmayacaklarını bildirdiler. Bunların üzerine 23 Şubat günü Hasan Tan üniversiteyi 15 gün kapattığını açıkladı, kapatma kararının ardından da 2500 jandarma üniversiteyi işgal ederek öğrencileri yurt ve kampüsü boşaltmaya zorladı.
24 Şubat 1977 tarihinde ODTÜ’lü 636 öğretim üyesi Hasan Tan’ın rektörlüğüne karşı olduklarını ilan ettiler, okuldaki tüm dekan ve bölüm başkanları istifa etti. Üniversite içinde yükselen direnişe üniversite dışından gelen destek de gün geçtikçe büyüyordu; Türk Mühendis ve Mimar Odaları Birliği (TMMOB) ve diğer 18 oda Hasan Tan’ın rektörlüğünün iptalini talep etti, Boğaziçi Üniversitesi Öğretim Üyeleri ODTÜ’lü öğrenci ve öğretim üyelerine destek bildirisi yayınladılar, Çağdaş Hukukçular Derneği rektör atamasını hukuksuz ilan etti. 2 Mart günü ise, Danıştay ODTÜ’nün kapatılma kararını iptal etti, böylece ODTÜ ve üniversiteye bağlı yurtlar yeniden açıldı; ancak üniversitenin kapalı olduğu dönemdeki derslerin telafi edilebilmesi için sınav tarihlerinde ve akademik takvimde yapılması gereken değişiklikler, Hasan Tan’ın üniversite konseyine zamanında başvuru yapmaması sebebiyle gerçekleştirilemedi. Bunu takip eden süreçte öğretim üyeleri, eğitim öğretim yapılmadan sınav da yapılamayacağını açıkladılar. Sınavlarla ilgili olarak öğrenci temsilciliği adına Ertuğrul Karakaya’nın imzasıyla yayınlanan bildiride ise “Sınavlara girilmemesi şunu bir kez daha göstermiştir; ODTÜ’de düzenli eğitimin önündeki tek engel Hasan Tan ve onun atadığı faşistlerdir.” ifadelerine yer verildi.
ODTÜ’de eğitim öğretime ilişkin yaşanan krizin yanı sıra hızla büyüyen bir tehlike de vardı: Hasan Tan MHP yandaşı faşist militanları işçi statüsünde üniversiteye konuşlandırıyordu. Hasan Tan’ın ODTÜ’ye aldığı bu ülkücü militanlar aylar boyunca üniversite mensuplarına karşı taşlı, sopalı, silahlı ve bombalı saldırılar düzenleyeceklerdi. Bu saldırılar sırasında birçok öğretim üyesi, öğrenci ve işçi yaralandı; kafeterya işçisi Feramuz Demir kampüste uğradığı silahlı saldırı sonucu hayatını kaybetti. 8 Haziran 1977 tarihinde ise ODTÜ bir başka haberle sarsıldı. ODTÜ Öğrenci Temsilcisi ve ÖTK sözcüsü Ertuğrul Karakaya kampüs girişinde üstünü aramak isteyen jandarmadan kaçmaya başlayınca, jandarma Karakaya’ya ihtarsız olarak ateş açtı. Yaralanıp yere yığılan Karakaya, daha sonra yine jandarma tarafından yerde süngülenerek katledildi. Karakaya’nın ölümünün ardından, 22 Haziran 1977’de Hasan Tan rektörlük görevinden istifa ettiğini açıkladı. Ancak Hasan Tan’ın gidişi ODTÜ’deki sorunların bittiği anlamına gelmiyordu, işçi kılığında üniversiteye alınan faşist militanlar hala kampüsteydiler. Hasan Tan’ın işçileri kampüste saldırılar düzenlemeye devam ettiler. Kampüs içindeki saldırıların yanı sıra öğretim üyelerinin ev ve araçları patlayıcı maddelerle, öğrenci ve işçi servisleri taşlı ve silahlı saldırılarla defalarca hedef alındı.
1977 Kasım’ı, aylar süren uzun bir aranın ardından ODTÜ’de eğitim öğretime yeniden başlanan zaman olarak tarihe geçecekti. 7 Kasım günü düzenlenen açılış töreninin ardından derslerin başlamasıyla 9 Aylık Boykot süreci sona ermiş oldu. Ancak Hasan Tan’ın işçilerinin kampüste yarattığı güvenlik tehlikesi halen sürüyordu. Açılış töreninin hemen sonrasında bile kampüs içerisinde iki ayrı patlama meydana geldi, devam eden günlerde de çeşitli ODTÜ mensupları hedef alınarak patlayıcı maddelerle birçok saldırı düzenlendi. 2 Aralık 1977 tarihinde ise, işçi kılığındaki faşist militanlar tarafından ODTÜ’de düzenlenen en büyük saldırı gerçekleşti. Söz konusu işçileri protesto etmek amacıyla rektörlük binası önünde toplanan öğrenci kitlesine, rektörlük binasının beşinci katında bulunan militanlar tarafından patlayıcı madde atıldı. Hemen ardından militanlar, patlama sonucu yere yatan öğrencilere kurşun yağdırmaya başladılar. Saldırı sırasında 52 öğrenci yaralandı, yaralılardan İbrahim Baloğlu 11 Aralık günü hayatını kaybetti. Bu katliam girişimi, ODTÜ’de barınamayacağını gören faşist çetenin üniversitedeki son gövde gösterisi olacaktı.
Hasan Tan’ın rektör olarak atanmasıyla başlayan 9 Aylık Boykot ve ardından 2 Aralık katliam girişimiyle son bulan patlamalar süresince, ODTÜ belki de en kritik ve en kanlı dönemini yaşadı. Bu dönemde ODTÜ, öğrencisiyle, hocasıyla, işçisiyle omuz omuza ördüğü direniş ve mücadeleyle “Faşizme geçit yok!” dedi. Bugün, o günlerin üzerinden tam 42 yıl geçti. O günlerden geriye Karakaya Kapısı, 9 Direk Anıtı ve bugün bizim sloganlarımıza da ilham olan “Hasan Tan ODTÜ’ye rektör olamaz!” sloganı ve kimi zaman tüm ülkeye umut aşılayabilen bir mücadele geleneği miras kaldı. Kısacası, o günlerden geriye “bir yarına gidenler kaldı, bir de yarınlar için direnenler”.
https://yazhocam.com/kampus/odtu-tarihi-9-aylik-boykot-bolum-9/
 Türkiye politik tarihinin belki de en önemli kırılma noktasıydı 12 Mart. Partilerüstü  Nihat Erim hükümeti kurulmuş, sıkıyönetim ilan edilmiş, tüm devrimcilere yönelik temizlik girişimi başlamıştı. Sinan Cemgil, Kadir Manga ve Alpaslan Özdoğan 31 Mayıs 1971’de Kahramanmaraş Nurhak’da; Ulaş Bardakçı 19 Şubat 1972’de İstanbul Arnavutköy’de kaldığı evin kuşatılması sonucunda; Mahir Çayan ve arkadaşları 30 Mart 1972’de Kızıldere’de ve Deniz Gezmiş, Hüseyin İnan ve Yusuf Aslan aynı yılın 6 Mayısında idam cezasının Türkiye Büyük Millet Meclisinde oy çokluğu ile kabul edilmesi sonucu katledilmişti. Türkiye devrimci geleneğinin ilk temsilcileri denebilecek bu isimler 12 Mart askeri cuntasına gelen süreçte pek çok eylem yapmıştı. Bu sürece dair detaylı anlatıma da Hilal Arık’ın ODTÜ Tarihi: Banka Soygunu ve Yurtlar Baskını yazısından ulaşılabilir.
 12 Mart sonrası ODTÜ’deki genel durumu özetlemek gerekirse “12 Mart’tan sonra tabii hedef ODTÜ oldu. 12 Mart’ın müessifi olarak ODTÜ görülüyordu” diye aktarıyor dönemin Rektör Yardımcısı Uğur Ersoy (Bürkev, 2016: 157). Bu dönemde rektör atamaları, görevden almalar, kısa süreli rektör dönemleri içerisinde yönetim değişimleri yaşanıyordu. Tam bu vakitlerde ODTÜ’de bir şeyler değişmeye başlamıştı; sırasıyla önce Erdal İnönü rektörlükten alındı, kendisine soruşturmalar açıldı ve sonrasında emekli Korgeneral Şefik Erensü rektör olarak atandı. Bir askerin rektör olarak atanması üniversitede büyük yankı uyandırdı. Fakat sonrasında Şefik Erensü’nün üniversiteyi kontrol etmekten çok koruması, ODTÜ içerisinde büyük takdir gördü. Daha sonra sıkıyönetim hükümeti Erensü’nün istifasını istedi ve yerine İsmet Ordemir rektör olarak atandı. 1973 seçimleri sonrası kurulan CHP – MSP hükümetinde henüz sıkıyönetimin baskısı tam olarak kalkmadığı için bu koşullar içerisinde Tarık Somer iki yıllığına rektör olarak atandı. Bu süreç içerisinde 12 Mart sonrası ilk örgütlenme çalışmaları ODTÜ Mimarlık Fakültesi Öğrenci Derneği (ODTÜ MFÖD) olarak vücut buldu. 1975 Nisanına gelindiğinde ODTÜ Kültür Derneği (ODTÜ – DER) kuruldu. Bu derneğin yöneticilerinin aşağıdan yukarıya tümüyle seçilmesi ODTÜ öğrencilerinin temsiliyet hakkını da derneğe veriyordu. Öte yandan, Tarık Somer rektörlüğü de öğrenciler üzerinde uygulanan baskılara  devam ediyordu.
 1979 yılında sanat-kültür ve spor dallarında ilk kez şenlik düzenlendi daha sonra ÖTK örgütlenmesiyle 1980 yılında Türkiye’de ilk kez uluslararası düzeyde bir sanat-kültür ve spor şenliği yapılması kararı alındı ve dönemin Rektör Vekili Mehmet Kıcıman da onayladı. Programa göre 14 ülkeden katılımcı çağırılacak ve okul yönetiminin maddi olanakları çerçevesinde genişletilecekti. 1-31 Mayıs 1980 tarihleri arasında yapılan şenlikte tiyatro, sinema, halk oyunları gösterileri, söyleşiler ve spor etkinlikleri yer aldı. Fakat ne zaman bir ilerici adım atılsa her zaman bir faşist yönetici ODTÜ’nün önünü tıkamaya kararlıydı. Şenlikler sonucunda Mütevelli Heyeti Başkanı Ahmet Sonel, ODTÜ’nün bir anarşist yuvası olduğunu ve artık devlet otoritesinin kalmadığını söyleyecekti.
https://yazhocam.com/kampus/odtu-tarihi-12-mart-sonrasi-odtu-ve-otk-bolum-8/
 25 Kasım Kadına Yönelik Şiddete Karşı Uluslararası Mücadele ve Dayanışma Günü bir kısmımızın belki işittiği, belki hakkında herhangi bir bilgi sahibi olmadığı belki de tarihiyle beraber, politik anlamına da hâkim olduğu bir konu. Bu yüzden 25 Kasım’ın tarihini bilmek kadına yönelik şiddetle mücadelenin önemini daha iyi anlamamıza yardımcı olacaktır.
 Bundan 59 yıl önce Mirabel Kardeşler’in Dominik Cumhuriyeti’nin diktatör hükümeti tarafından katledilmesi üzerine, 25 Kasım Kadına Yönelik Şiddetle Uluslararası Mücadele ve Dayanışma Günü olarak ilan edildi. Diktatörlüğe karşı demokrasi için mücadele eden bu kadınların diktatör Trujillo tarafından hedef gösterilmesinden sadece 23 gün sonra üç kız kardeş rejim yanlıları tarafından öldürüldü ve ölümleri kayıtlara trafik kazası olarak geçti. Fakat Mirabel Kardeşler’in ölümleri, ülke içinde büyük bir tepki uyandırdı ve bir yıl sonra diktatörlük devrildi. Mirabel Kardeşler’in katledilmesinden 21 yıl sonra Latin Amerikalı ve Karayipli Kadınlar Kongresinde, Mirabel Kardeşlerin anısına katledildikleri gün olan 25 Kasım günü Kadına Yönelik Şiddetle Uluslararası Mücadele Günü olarak ilan edildi. O günden bugüne dünyanın farklı yerlerindeki kadınlar şiddete, eşitsizliğe ve kadın düşmanlığına karşı sokaklara çıkmaya devam etmektedir.
Özellikle yakın zamanda gözümüze çarpan Irak, Lübnan, Ekvador, Şili, Ortadoğu ve Latin Amerika’daki halk ayaklanmalarında kadınların oldukça aktif bir katılımının olduğunu söylememiz yanlış olmaz. Ortadoğu ülkelerinde kadınların toplumdaki konumunun geriliğine karşın, Irak’ta kadınlar “Bizi evde tutamazsınız!” diyerek sokaklara döküldü. Lübnan’da ekonomik krizin yükünü artık kaldıramayacak duruma gelen halk ayağa kalktı. Burada kadınlar, tüm ülkeye yayılan bir insanlık zinciri oluşturdular ve mücadelenin ön cephesi haline geldiler. Bu ön cephenin sloganı ise şu: “Tacize karşı devrim; tecavüze karşı devrim!”. Bir başka örnek olarak Ekvador’da ise yeni ekonomik paket açıklandıktan sonra yerli halk ayaklandı. Polis şiddetine rağmen devlet başkanına “Birleşen kadınlar asla yenilmez!” diyen kadınlar hükümete geri adım attıran direnişin aktif katılımcılarıydı.
 “Batı” ülkeleri ise kadınların özgürlükleri ve kısmen cinsler arası eşitliğe yaklaşması bakımından genellikle daha iyi lanse edilir. Fakat karşımıza çıkan gerçeklik bunun hiç de böyle olmadığını ve kadınların dünyanın her yerinde şiddete ve ayrımcılığa uğradığını suratımıza tabiri caizse tokat gibi çarpıyor. Kadın Örgütleri Merkez Birliği, “dünyanın en mutlu ülkesi” Finlandiya’daki kadınların sorunlarını belirlemek amacıyla kapsamlı bir araştırma yapıp, bir rapor yayınladı. Raporda 15 yaş ve üzeri kadınların yüzde 47’sinin fiziki ve cinsel şiddete maruz kaldığı belirtildi. İngiltere’de ise Kraliyet Savcılığı Servisi (CPS)’ nin açıkladığı raporda tecavüz suçlamasıyla hüküm giyen sayısı, polis raporlarındaki tecavüz vakalarının sayısından oldukça az olduğu göze çarptı. İngiltere’de kadın haklarıyla ilgili çalışmalarıyla bilinen Kadına Yönelik Şiddete Son Verin Koalisyonu ise bu durumu, taciz ve tecavüzün fiilen suç kapsamından çıkarılması olarak yorumladı.
 CİTÖB 2014 yılında ODTÜ’deki kadınların baskısıyla kurulan ve taciz, şiddet gibi durumlarda başvuru yapabileceğimiz bir birim. CİTÖB, ne yazık ki, halen daha tacizi ve şiddeti önlemeye yönelik çalışmaları eksik olan ve bu gibi durumlarda gidip başvurduğumuzda oldukça uzun bir bürokratik sürecin içinde ister istemez sıkıştığımız bir yer olarak karşımıza çıkıyor şimdilik. Üniversite yönetiminin bu konudaki ilgisizliğiyle birlikte CİTÖB’ e bütçe verilmemesi, gerekli personelin (psikolog gibi) sağlanmaması ve CİTÖB’ ün tanıtımının yapılmaması gibi durumlar Cinsel Tacizi Önleme Birimini işlevsizleştiren bir hale getiriyor.
  Dünyada, ülkede, kampüste, hayatımızın her alanında sürekli bir biçimde şiddete ve eşitsizliğe uğradığımız doğru fakat buna karşı bizlerin birlikte mücadele ederek kazanılmış haklarımızı koruyabildiğimiz, daha ileri haklar elde ettiğimiz örnekler de az değil. ODTÜ için de örnek verdiğimiz CİTÖB buna bir örnek. Aynı şekilde, Şule Çet davasının açılıp davanın devamlılığının sağlanması, çocuk yaşta evliliklerin önünü açan ve tecavüzcüsüyle evlendirilmesi öngören yasaların geri çektirilmesi gibi örnekler kadın mücadelesinin etkisiyle elde edebildiğimiz kazanımlarımızdı. Hayatlarımızı daha yaşanılabilir kılmak adına, kazanılmış haklarımızın korunması ve geliştirilmesi için ortak sorun ve taleplerimiz etrafında birleşip kadın mücadelesini büyüterek devam ettirmek hepimiz için hayati bir önem taşıyor. Yurtlarda, amfilerde, kampüslerde, sokaklarda, yaşadığımız her noktada mücadele etmeye ve kadınları mücadeleye çağırmaya devam edeceğiz..
https://yazhocam.com/kampus/25-kasim-kadina-yonelik-siddetle-mucadele-gunu-uzerine/
 İlkokul çağındayken şu an Carnegie Sanat Müzesi olarak bilinen Carnegie Enstitüsü’nden dersler alıyordu. Üniversite eğitimini ailesinin de yardımlarıyla şu anki adı Carnegie Mellon Üniversitesi olan Carnegie Teknoloji Enstitüsü’nde aldı. 1949’da mezun olduktan sonra ticari çizerlik yapmak için okuldan arkadaşlarıyla New York’a yerleşti ve soyadındaki ‘a’ harfini geride bıraktı. Çalışmalarının görüldüğü ilk yer Glamour dergisindeki “Başarı Nedir?” hikayesindeki çizimlerdi. 50’lerde ödüllü bir çizer olarak müşterileri arasında Vogue, Tiffany&Co. ve Columbia Records gibi firmalar vardı. Bu dönemdeki tarzı lekeli mürekkep çizimlerinden oluşuyordu. Yaptığı çizimleri basit bir mürekkep baskısıyla çoğaltmak çizime karakter katmanın yanında çizimlerin kolayca çoğaltılabilmesini ve çizimlerde değişiklik yapılabilmesini sağlıyordu. Bu çizimlerin en ünlüleri topuklu ayakkabılar ve kola şişeleridir.
Belki de Pop Art’ın genelliği ve anonimliği Warhol’un dikkatini çeken şeylerdendi. Bir konuşmasında “ Bu ülkenin başlattığı en güzel gelenek zenginin ve fakirin aynı şeyi tüketmesi. Televizyon izleyip Coca Cola görebilirsin ve bilirsin ki Başbakan da Liz Taylor da bunu içiyor. Kola koladır ve hiçbir miktarda para ile daha iyi bir kola alamazsın. Bütün kolalar aynıdır ve güzeldir. Bunu Başbakan da Liz Taylor da bilir, dilenci de bilir, sen de bilirsin. ” diyerek belirttiği gibi Coca Cola şişeleri hayatının bu kısmında da önemli bir yer tutuyordu. Basit lekeli baskıdan serigrafiye geçip tarzını oturtmaya başladığı ilk eseri Coca Cola [2] ‘dır.
Warhol 1964’te stüdyosunu  Manhattan şehir merkezindeki eskiden bir şapka fabrikası olan bir tavan arasına taşıdı. İlk bakışta bir sanatçının eserlerini ortaya çıkaracağı bir yere benzemiyordu ki Warhol’un aradığı yer de tam böylesiydi. “ 20. yüzyılın eşsiz temsilcisi makinedir ve her zaman bir makine gibi anlamdan azade nesneler üretmek isterim. ” fikrine sahip olan Warhol yeni fabrikasında asistanlarıyla beraber bu nesneleri üretti.
 En tartışmalı eserlerinden biri. Sanat eleştirmeni Arthur Danto’ya göre Brillo kutuları sanatın sonunu getirmişti.
 Çorba konservelerinin en bilinen eserlerinden olmasının yanında Warhol’un çocukluğu boyunca sürekli yediği kendisinin de söylediği bir şeydi. Tıpkı Coca Cola gibi, Campbell konserve çorba da toplumdaki herkesin bildiği ve kullanabildiği bir şeydi. Warhol “American Supermarket” adlı sergisinde birbirinin tıpkısı olan 32 tuvali tanesi 1500 dolardan, üzerinde kendi imzası bulunan konserveleri ise 650 dolardan sattı. Eğer bugün tuvallerden birini satın almak isterseniz gözden yaklaşık 11.7 milyon doları çıkarmanız gerek.
 1963 yılının Mayıs ayında Alabama Birmingham’daki kurbanları arasında Martin Luther King, Jr.’ın kardeşi Alfred Daniel Williams King Sr’un da bulunduğu ırkçı saldırılara karşı yapılan eylemdeki polis şiddetini gösteren bir fotoğrafı kullanır. Eser 2014’te  62.885.000 dolara satıldı.
 Warhol’un Marilyn Monroe’nun intiharından sonra yaptığı eser. Kimilerine göre tıpkı kendisinin eserlerinde belli bir anlamı yok edip nesneleştirdiği gibi toplumun da Marilyn’e aynısını yapmasını temsil eder. Yani fotoğrafta gördüğümüz aslında o değil, insanların içini boşaltıp tükettikleri halidir. Şu an eser MoMA’da sergilenmekte.
  Warhol nesneleştirme fikrini sadece ürünler ve magazinsel figürlerde değil, tanınmış siyasi kişiler üzerinde de uyguladı. İşte bunun iki örneği:  
Resim yapmaktan başka, dergi çıkarmak, film yönetmek, Talk Show sunmak,  fotoğraf çekmek ve müzik grubu prodüktörlüğü ile de uğraşan Warhol sanatta deneyebileceği her alana el atmış demek yalan olmaz. Bunun nedeni beğenebildiği her şeye ilgi duyması ya da insanların söylediği yemeklere kadar kıskanabilmesi olabilir.
Ona göre “ Para kazanmak sanattı, ticaret sanattı, iyi ticaret en iyi sanattı. ” ve o bir ürünü satmakta oldukça iyiydi.
 Warhol 1986’da MTV’de  “ Andy Warhol’s Fifteen Minutes ” programını yaptı. Show adını Warhol’un ünlü “ Gelecekte herkes 15 dakikalığına ünlü olacak. ” sözünden alıyor.
 Kendi dergisi olan Interview 1969’da yayına başladı. Dergi dönemin ünlü oyuncu, müzisyen, model ve sanat camiasındaki diğer isimlerle yapılan kişisel diyalogları ve popüler kültürün nabzını tutmasıyla biliniyordu. Derginin yayınlanması ile de Warhol kendisi ilgileniyordu.
 Erkekleri Doğrama Cemiyeti Manifestosu’nun  yazarı olan ayrılıkçı radikal feminist Valerie Solanas da Warhol’un tanıdığı isimlerden biriydi. Hatta onun çektiği 67 yapımı “I, a Man” filminde de rol almıştı. Valerie bir gün yazdığı senaryoyu Warhol’a vermiştir. Warhol fazla müstehcen bulduğu metni bir yere kaldırır ve sonra kaybeder. Bunu Valerie söylediği zaman Valerie çok sinirlenmiştir ve durumu kendisine yapılan bir komplo olarak algılayıp Warhol’u vurmuştur. Kazada ağır yaralanan Warhol yaklaşık 3 ay hastanede yatar, hayatının geri kalanında ise cerrahi korse giymek zorunda kalmıştır.
https://yazhocam.com/kultur-sanat/andy-warhol/
  11 Ocak 1971 gününe geldiğimizde ise 5 Mart olaylarına kadar olan sürecin başlangıcı sayılabilecek olan banka soygunu gerçekleşiyor. Yusuf’un kullandığı arabayla, Sinan, Hüseyin, Deniz ve Alpaslan, Türkiye İş Bankası Emek şubesinin önüne geliyorlar. Yusuf arabada kalırken Alpaslan dışarıda bekliyor ve diğerleri, Deniz, Sinan ve Hüseyin içeri giriyorlar. Kasadaki 124 bin lirayı alarak oradan uzaklaşıyorlar. Bankanın soyulması üzerine, Ankara Emniyet Müdürlüğü bir açıklama yaparak soygunda çalınan arabanın ODTÜ arazisi içinde görüldüğüne ilişkin ihbar aldıklarını belirtiyor. Bunun üzerine 13 Ocak’ta ODTÜ’de arama yapmaya başlıyorlar. Tüm yurtları kapatıp öğrencileri çıkarıyorlar. Bina ve yurtlarda yapılan bu aramaya havadan keşif uçakları ve helikopterler de eşlik ediyor; ancak yapılan aramalarda Denizler bulunamıyor. Akademik Konsey ise 18 Ocak’a kadar derslere ara verilmesini kararlaştırıyor.
‘Ben Deniz Gezmiş’im.’ dedi.
‘Ne istiyorsun’  dedim.
‘Siz ne yapıyorsunuz’ falan dedi, kapattı telefonu. Arkasından büyük bir gürültüyle bizim evin kapısı havaya uçtu. Biz yukarıdaydık. Sanıyorum bizim yukarıda olduğumuzu teyit etmek için telefon ettiler. Biz telefona cevap verince de kapıya koydukları dinamiti patlattılar. Muazzam bir gürültü oldu. Aşağı indik, baktık, kapı kırılmıştı.
… Kimin yaptığı anlaşılamadı. Fakat Deniz Gezmiş’in aradığını sanmıyorum. Niye arasın beni?
https://yazhocam.com/kampus/odtu-tarihi-banka-soygunu-ve-yurtlar-baskini-bolum-7/
 HUHU ilk kez Amerika’da deneyimlediğim salata bar konseptini Ankaralılar’la buluşturan bir “salatacı”. Genel olarak mekânda görece uygun fiyata (20-25₺) doyurucu kaseler hazırlamak mümkün.
1- Önce taban/baz seçiyorsunuz. Burada dürüm, salata, pilav ve salata+pilav gibi seçenekler mevcut. Hepsinin fiyatı farklı ve dürüm dışındakilerin orta ve büyük boy opsiyonları bulunuyor.
2- Ardından, tabanınız orta boysa 2 adet, büyük boysa 3 adet meze seçimi yapabiliyorsunuz. Burada humus, ezine peynir, cacık ve köz patlıcan gibi seçenekler mevcut.
3- Üçüncü adım protein denilen kısım. Bu adım tamamen opsiyonel. 8₺’den 14₺’ye uzanan bir aralıkta değişen dana tandır, soslu köfte gibi protein ağırlıklı ürünleri kasenize ekleyebilirsiniz.
4- Son adımda sınırsız sos ve garnitür seçebiliyorsunuz. Bu adım, kâsenin şekillenmesinde ciddi bir öneme sahip diyebiliriz.
 BARN, iki iç mimarın kurduğu bir ofis-kafe. Genel anlamda kahveleri, çay ve smoothie kaseleriyle öne çıkan BARN’da birbirinden değişik konseptler bulmak mümkün.
 İyi bir iç dizayn ile farklı kategoriden müşterilere hitap eden BARN’da ilginç olan bir diğer husus kullandığınız eşyalar üzerindeki etiketler.Bir dizayn ofisi olmasındandır ki burada sergilenen bazı eşyalar satın da alınabiliyor.
Tabii ki ofise girmek mümkün olmuyor; bununla birlikte, şeffaf geçişle birlikte ofis-kafe ayrımı epey belirsizleşiyor.
Günümüz kafelerini birden fazla kategoriye ayırarak incelemek çok mantıklı bir seçenek. Örneğin bazı kafeler iyi ürünü küçük alanda sunarken bazıları sizlere mekân sunup ürün kalitesini çok da önemsemez. Bazıları ise tamamen statü amaçlı gidilen, fiyat-performans kriterinin geçerli olmadığı “buluşma noktaları”dır.
Victoria’s Chocolate, tam da bu konseptlerin ortasında konumlanıyor. Genel olarak çikolatasını, pek bilinen Belçika asıllı Callebaut kakaosuyla kendi atölyesinde üreten Victoria’s, müşterilerine iyi ürünlerin yanında bir de alımlı bir mekân sunuyor.  Zira mekân tam anlamıyla “fotoğraf çekilmelik”. Pembe tonunun fark edilebilir derecede baskın olduğu mekânda ağaç ve kabuk tonlarını içeren dekoratif unsurlar da kullanılmış. Genel olarak ortaklarının “Logomuzda melek olsun.” fikriyle yola çıktıktan sonra ismine “Victoria’s” olarak karar verilen çikolatacıda birçok Ankaralı’nın fotoğrafını bulmak mümkün.
 Bitez Dondurmacısı, Ankara Beysupark’ta yeni açılan bir mekân. Topunu 2019 Mayıs itibariyle 4₺’ye satan dondurmacının Bodrum fiyatları -ilginçtir ki- daha uygun. Genel manada farklı aromalara sahip gerçek meyve dondurmaları deneyebileceğiniz mekânda Bodrum esintilerini mavi-beyaz tasarımla hissetmek mümkün.
https://yazhocam.com/genel/oncekahvem-ile-ankara-mekanlari-beysukent/
– 19. Yurdun kahvesidir.
– Havacılık ve Uzay Mühendisliğinin kurabiyesi.
ODTÜ’ de yemek denilince geriye daha önce bahsetmediğim, yemek ihtiyacını karşılamak ve arkadaşlarla hoş vakit geçirebilmek için takılınabilecek mekanlara değinmek kaldı. Doğu Yurt Bölgesi’nden başlayarak aşağılara doğru inerken ilk bahsedilmesi gereken yer Sunshine Cafe ve Kocatepe olsa gerek. Kampüsün A4 kapısı yokuşundan aşağı inilince sol tarafta kalan bu iki mekan öğrenciler tarafından oldukça rağbet gören mekanlardır. Ayrıca okulda maç yayınları yapan tek yer de Sunshine’dır. Bu iki mekanın arkasında Konukevi 1’in altında Arka Bahçe isimli kilo ile satış yapan açık büfe bir mekan da bulunur.
Çarşı’dan bölüm taraflarına geçtiğinizde kalan tek yer Çatı’dır. Çatı’da Arka Bahçe’de de olduğu gibi açık büfe kilo ile satış yapılır. Hafta sonları hafta içlerine göre fiyatın arttığı bu mekanda sabah 11.00 civarına kadar kahvaltı servisi, sonrasında ise ana yemek çeşitlerinden meyvesine kadar birçok çeşit bulunur. Kilo ile satış kısmının yanında pasta, kahve ve çayın satıldığı tezgah da mevcuttur.
Ayrıca yemekhane hakkında daha fazla bilgi için Anlat Hocam youtube kanalımızdaki ODTÜ101 Yemekhane videomuzu izleyebilirsiniz.
 Afiyet olsun..
https://yazhocam.com/kampus/odtu101-yemek/
 ODTÜ kampüsünde 19 farklı öğrenci yurdu bulunmaktadır. Bu yurtlardan; 2,4,6,8,9 ve İsa Demiray öğrenci yurdu ile Faik Hızıroğlu Konukevi’nde erkek; 1,3,5,7 ve Faika Demiray öğrenci yurdu ile Öğrenci Konukevi 1 ve Osman Yazıcı Konukevi yurtlarında kadın, Refika Aksoy, 19. Yurt, Öğrenci Konukevi 2’de ayrı bloklarda kadın ve erkek öğrenciler kalmaktadır.
 Geriye kalan 3,4,5,6,7 numaralı yurtlarda ise odalar 4’er kişilik olup, yataklar ranza sistemidir. Banyo ve tuvaletler her katta ortak kullanımlıdır.
Öğrenci Konukevi 1: 1994 yılında hizmete giren ODTÜ Konukevi ve 1999 yılında hizmete giren Sami Kırdar Bloğu olmak üzere iki kısımdır. 312 yatak kapasiteli yurt kadın öğrencilere hizmet vermektedir. Konukevi’ndeki odalardan 44 adedi 4 kişilik (banyo ve tuvalet katta ortak), 13 adedi 2 kişiliktir (banyo ve tuvalet oda içinde).
 Sami Kırdar Blok’unda ise 12 adet 1 kişilik, 24 adet 2 kişilik, 8 adet 2+2 kişilik ve 9 adet de 1+1 kişilik odalar bulunmaktadır. Odaların tamamında mutfak, banyo ve tuvalet mevcuttur.
Öğrenci Konukevi 2: Öğrenci Konukevi 2, üç bloktan oluşmaktadır.
 Beş katlı ilk blok 70 oda ve 115 yatak kapasiteli olup, tamamı kadın öğrenciler için düzenlenmiştir. Her katta 5 adet tek ve 9 adet iki kişilik odalar ile ortak kullanımlı banyo ve tuvaletler yer almaktadır.
 İkinci blok yine beş katlı, 85 oda ve 105 yatak kapasiteli olup, erkek öğrenciler için düzenlenmiştir. Katlarda toplam 21 adet tek ve 15 adet iki kişilik banyosuz, 44 adet tek ve 5 adet iki kişilik banyolu odalar ile ortak kullanımlı banyo ve tuvaletler bulunmaktadır.
 Üçüncü blok ise toplam üç katlı, 24 oda ve 96 yatak kapasitelidir. Bu blokta tamamı dört kişilik banyolu erkek öğrenci odaları yer almaktadır.
 İki yatak odası ve 1 çalışma odasından oluşan gruptaki yatak odalarında ikişer kişi kalmakta, çalışma odasını ise 4 kişi kullanmaktadır. Yataklar karyola sistemidir. Banyo ve tuvaletler her katta ortak kullanımlıdır. Ayrıca asansöre sahip olması ile bilinen yurt ODTÜ’deki en yeni yurt olma özelliğine sahiptir.
https://yazhocam.com/kampus/odtu101-yurtlar/
Turkuaz Ring: 08.20 ve 08.25’te 2 seferi bulunan bu ring Batı Yurtlar Bölgesi’nden Eğitim Fakültesi’ne oradan Garajlar’a devam eder.
Mor Ring: Akşam ring servislerinden biri olan mor ring, 19.30-23.30 saatleri arasında yarım saat ara ile Batı Yurtlar Bölgesi’nden Doğu Yurtlar Bölgesi’ne oradan A1 kapısını dolanarak geri Batı Yurtlar Bölgesi’ne döner.
Lacivert Ring: Bir diğer akşam ringi olan lacivert ring ise 17.30-19.00 saatleri arasında yarım saatte bir A2 Bilkent metro durağı, Batı Yurtlar Bölgesi, Doğu Yurtlar Bölgesi, A1 kapısı rotalarını takip ederek geri A2 Bilkent metro durağına döner.
Mavi Ring: Sabah ringlerinden biri olan mavi ring, 08.15, 08.20 ve 08.25 saatlerinde Batı Yurtlar Bölgesi’nden  başlayarak önce Hazırlık’a gidip ardından Doğu Yurtlar Bölgesi’ne oradan Bölümleri dolaşarak A2 Bilkent metro durağına geçer.
Turuncu Ring: 08.15, 08.20 ve 08.25 saatlerinde Batı Yurtlar Bölgesi’nden önce Bölümleri dolaşarak ardından Hazırlık’a oradan Doğu Yurtlar Bölgesi’ne oradan da A2 Bilkent Metro durağına geçer.
Açık Kahve Ring: 08.30, 08.45 ve 09.00’da A1 kapısından Bölümlere oradan Hazırlık’a uğrayarak geri A1 kapısına dönen sabah ringlerinden biridir.
Kahverengi Ring: 09.00’dan akşam 17.00’a kadar 15 dakika aralıklarla A1 kapısı ile KKM arasındaki turunu tamamlar.
Kırmızı-Sarı Ring: Sene içinde en çok kullanılan ring seferi olan kırmızı-sarı ringler, A2 Bilkent metro durağından sarı renkte yolculuğuna başlar. Batı Yurtlar Bölgesi’nden Bölümlere oradan Hazırlık üzerinden Doğu Yurtlar Bölgesi’ne geçer. Doğu Yurtlar Bölgesi’nde rengini kırmızıya çevirerek KKM üzerinden tekrar Bölümlere oradan Hazırlık’a oradan da A2 Bilkent metro durağına geçerek seferini tamamlar ve A2 kapısında tekrar sarı renge döner.
Gri Ring: Haftasonu ringi olarak da bilinen gri ring, haftasonları A2 Bilkent metro durağından başlayarak başlıca Batı Yurtlar Bölgesi, Hazırlık, Doğu Yurtlar Bölgesi, KKM, A1 kapısı, Rektörlük, Bölümler, Batı Yurtlar Bölgesi, A2 Bilkent metro durağına uğrayarak rotasını tamamlar.
Ankara YHT Garı’na ise ister kampüs içindeki Ulus dolmuşlarıyla istenirse de Yüzüncüyıl Mahallesi’nden geçen Ulus dolmuşlarıyla ulaşım sağlanır.
https://yazhocam.com/kampus/odtu101-ulasim/
Mheddin Saho 3 Ocak 1994, Suriye İdlib doğumlu, görme engelli bir öğrencidir. 2014 yılında kazandığı ODTÜ İngilizce Öğretmenliği Bölümü’nden 3.60/4.0 ortalamayla mezun oldu fakat Türkiye’de ikamet uzatma ve vatandaşlık başvurusunun uzun bir süre cevapsız kalması nedeniyle İspanya vizesi(Shengen) alarak önce İspanya’ya sonra da Almanya’ya okumak için gitti. İspanya’da kalamamasının sebebi Deusto Üniversitesi’nde(Bilbao) okumak için İspanya Hükümetinden yasal olarak herhangi bir yardım alamayacak olmasıydı. Hayat şartlarının Almanya’da daha insani olduğunu ve engelli bireylerin daha rahat yaşayabildiklerini düşünerek Almanya’ya gitti. Münih’te bulunan Ludwig Maximillan Üniversitesi’nde İngiliz Dili ve Sanatı alanındaki yüksek lisans programına daha başvurular başlamadan, önceki araştırmaları sebebiyle beğeni alarak kabul aldı.
Vizesi bitmeden önce yasal yollarla orada ikamet edebilmek için ve maddi durumu olmadığı için iltica etmeyi tercih etti. Başvurusu kabul olmadı. İtiraz etmesine rağmen tekrar reddedildi. Çünkü Dublin yasaları buna engel oluyordu. Bu yasaya göre vize alınan ülke vizeyi alan kişiden ilticai ve maddi olarak sorumludur. Yani, Almanya hükümeti Mheddin’i okuyacak olmasına rağmen İspanya’ya iade etmek istedi. Bu sebeple, tebligat yapılmadan 22.07.2019 sabahında gözaltına alınarak Münih Havalimanı’na götürüldü. Görme engelli olması ve avukatının yanında olmaması sebebiyle İspanya’ya giden bu uçağa binmek istemedi. Ertesi gün mahkemeye çıkarılmak üzere geceyi nezarethanede geçirdi. 23.07.2019 sabahı çıkarıldığı mahkemece sınırdışı işlemi gerçekleşinceye kadar(06.09.2019) cezaevinde kalmasına hükmedildi.
Cezaevinde, suç işlememiş olması ve sesini duyuramaması sebebiyle 24.07.2019 sabahından itibaren açlık grevine başladı ve hemen ardından tek kişilik hücreye kondu. Mheddin’in suçsuz olduğuna inanmasının sebebi, taşındığı her adresi ibraz etmesi, adli suç işlememiş olması ve orada bulunmasının tek sebebinin Dublin yasaları olmasıdır. 48 saat içinde yaşanan bu olaylar, şu anda kimseyle konuşamayan bir görme engellinin okumak için sığındığı bir ülkede ağır derecede suçlu muamelesi görmesi, Avrupa’nın mültecilere olan tutumunu gözler önüne sermektedir.
https://yazhocam.com/kampus/mheddin-saho-icin-ozgurluk/
Bu çocukların derdi ne?
ODTÜ… Sayısız boykota, protestoya, hak mücadelesine ve direnişe şahit olan yegane okulumuz… ODTÜ’yü diğer okullardan hatta devlet kurumlarından ayıran bir özelliği ise farklı bir siyasi dinamiğe sahip oluşudur. Daha net olmak gerekirse, ülke siyasetinde yaşanan bir gelişmenin Türkiye’nin geri kalanına yansımasıyla ODTÜ’ye yansıması oldukça farklı olabilir. Peki bu sıradan olmayan yansımayı yaratan bu okulun öğrencilerinin derdi ne? Bu sorunun belki de ODTÜ’nün kuruluşundan beri, ODTÜ dışından genci yaşlısı herkes tarafından sorulan bir soru olduğunu düşünürsek o günlerden bu günlere değin etkisini devam ettiren ODTÜ’nün protest tavrının nereden geldiğine tarihten bir örnekle ışık tutmak istiyorum.
Tarih 7 Ocak 1969, dönemin gazetelerince günün manşeti şu şekilde ‘Amerikan Büyükelçisinin arabası yakıldı.’. Ve haber şöyle devam ediyor. ‘Amerikan Büyükelçisi Robert Kommer’in 06 DC 001 plakalı makam otomobili, dün saat 13.30’da, Orta Doğu Teknik Üniversitesinde bir grup öğrenci tarafından yakılmış, geç saatlere kadar süren savcılık soruşturması sonunda 9 öğrenci suçlu görülmüştür.’ Sahiden neydi bu çocukların derdi? Ülkede diplomatik krize neden olabilecek bir olaya neden kalkışmışlardı? Elini kolunu sallaya sallaya ülkemize gelen bir büyükelçi neden ODTÜ’de böyle bir karşılamaya maruz kalmıştı? Kimdi bu Robert Komer?
Harvardlı Eski Ankara Büyükelçisi Robert Komer II. Dünya Savaşı sırasında yaptığı askerlikten sonra CIA’e katılıyor. Burada Ulusal Güvenlik Danışmanı görevini yürütüyor. Fakat Komer, ODTÜ’de böylesine şiddetli bir karşılamaya sebep olacak ününü Vietnam’da kazanıyor. Vietnam’da savaş yıllarında Phoenix isimli bir program yürütülüyor ve bu programın başındaki isim Robert Kommer. Program aslında Vietnam halkını işkence, yakalama, terörle mücadele, sorgulama ve suikast yoluyla tanımlamak ve yok etmek için tasarlanıyor. Program sonrasında Komer’in kendisi bu programın 20.000 ölümle sonuçlandığını belirtiyor fakat diğer kaynaklar 70.000’e yakın ölümün varlığından bahsediyor. Tüm bu insanlık dışı faaliyetlerden sonra Komer ‘Vietnam kasabı’ olarak anılıyor. İşin aslı bizim ODTÜ’lü gençler alelade bir büyükelçiyi değil on binlerce insanı katletmiş bir devlet adamını protesto edip ODTÜ sınırlarından kovmak istiyor.
Peki o günün öncesinde neler yaşanıyor? Kurucu Rektör Kemal Kurdaş o günleri anlatırken Büyükelçi Komer’in ısrarla üniversiteye gelmek istediğini fakat kendisinin birkaç kez bu durumu artan siyasi gerilimden dolayı görmezden geldiğini söylüyor. Sonrasındaki süreci ise şöyle belirtiyor, “Bu fırtına estikçe Komer’e fazla yaklaşamazdım. Ama üniversiteme 7,7 milyon dolar yardımda bulunacak bir ülkenin elçisine karşı uzak da duramazdım”. Sonunda Robert Komer, Kemal Kurdaş tarafından ODTÜ’ye davet ediliyor. Gizli tutulmasına rağmen ODTÜ öğrencisi Komer’in Ankara’ya 28 Kasım’da geleceğini öğreniyor ve Komer’in gelişini protesto etmeye yaklaşık 1000 öğrenci Esenboğa’ya gidiyor. Esenboğa’daki protestolar nedeniyle Komer’in uçağı askeri havaalanına inmek durumunda kalıyor.
6 Ocak günü gelip çattığında ise  ABD Büyükelçisi Robert Komer, sonrasında tüm gazatelerin ilk sayfasını yanmış haliyle dolduracak 1969 model Cadillac marka siyah renkli 06 CA 001 plakalı makam otomobiliyle ODTÜ’ye geliyor. Haberi alan öğrenciler Rektörlük önünde toplanıyor ve Komer’in otomobilini sallamaya başlıyor. En sonunda otomobil ters çevriliyor ve  tepetaklak olan otomobilin benzin deposundan benzin akmaya başlıyor ve ateşe veriliyor.
Yemeğin ve olayların gerçekleştiği bu anlarda Kemal Kurdaş’ı dönemin İçişleri Bakanı telefonla arayıp, ona ODTÜ’ye polisin gireceği haberini veriyor. Yardımcılarından biri tarafından aktarıldığına göre Kemal Kurdaş bu duruma şu şekilde tepki veriyor, ‘Polisin üniversiteye bir adım bile atmasına izin vermiyorum. Girersen karşında beni bulursun.’. Günümüzdekinin aksine ODTÜ Rektörü Kemal Kurdaş okulda diplomatik bir krize sebep olacak bir olay yaşandığında dahi okula polisin alınmasına izin vermiyor, ‘yetki bende değil’ demiyor hatta okula polis girmemesi için İçişleri Bakanı’nın karşısında duruyor.
9 Ocak günü, Yusuf Arslan’ın da içinde bulunduğu 7 kişi için tutuklama emri çıkarılıyor.  Bu sırada da üniversite bu isimlerin aranması ve bulunması gerekçesiyle kapatılıyor. ODTÜ, tarihinde ilk kez ‘tatil’ ediliyor.
https://yazhocam.com/one-cikanlar/odtu-tarihi-komer-olayi-bolum-6/
Soyadı yüzünden hem siyaset hem de bilim dünyasında oldukça şüphe ile yaklaşılan Erdal İnönü, gerek renkli kişiliği gerek hiç bozmadığı dik duruşu ile her zaman tebessüm ile anılan bir siyasetçi ve bilim insanıdır.
“ODTÜ’de rektör olduğum dönem ‘Deniz Gezmiş bizim üniversiteye geliyor, yurtlarda kalıyor’ diye rivayet çıktı. Ben Öğrenci Birliği Başkanı’na soruyordum, ‘Yok öyle bir şey. Burası üniversite, herkes gelir gider ama burada kalması söz konusu değil‘ diyordu.
‘Peki geliyorum’ dedim, oraya gittim. İdari İlimler Fakültesi Dekanı Yaşar Gürbüz de yanımdaydı. Orada baktım, uzun boylu bir öğrenci, parkasıyla onların karşısındaydı.
Sonradan Yaşar bana ‘Bizim o gün konuştuğumuz çocuk Deniz Gezmiş’miş’ dedi.
‘Ben Deniz Gezmiş’im.’ dedi.
‘Ne istiyorsun’ dedim.
Mart 1971’de rektörlükten ayrılarak yalnızca öğretim ve araştırma görevlerini sürdürdü. 1974’te fizik dalında TÜBİTAK Bilim Ödülü’nü kazandı. Aynı yıl altı ay kadar Princeton Üniversitesi’nde konuk araştırmacı olarak çalıştı. 1975’te Boğaziçi Üniversitesi’ne geçti. Bir yıl sonra aynı üniversitenin Temel Bilimler Fakültesi dekanlığına getirildi. Altı yıl süren bu görevden sonra 1982’de, TÜBİTAK’ın İstanbul’da kurulan Temel Bilimler Araştırma Enstitüsü (Feza Gürsey Enstitüsü) müdürlüğüne atandı. Mayıs 1983’te, 12 Eylül Darbesi’nin ardından siyasi faaliyetler serbest bırakılınca bütün öğretim ve yöneticilik görevlerinden ayrıldı ve 6 Haziran 1983’te Sosyal Demokrasi Partisi’nin (SODEP) kurucu üyesi ve ilk genel başkanı olarak siyasal yaşama atıldı. Bülent Ecevit’in siyaset sahnesinden yasaklanmasıyla birlikte, ‘ortanın solunda’ oluşan boşluğu doldurmak amacıyla bir nevi babasının mirasına sahip çıkarak siyasete dahil oldu. Kurucu üyeliğinin Haziran 1983’te Milli Güvenlik Konseyi’nce veto edilmesine karşın, Aralık 1983’te yeniden SODEP genel başkanlığına seçildi.
SODEP ile Halkçı Parti’nin (HP) birleşmesinde yaρıcı bir rol oynadı. SODEP’in 2-3 Кasım 1985’te Halkçı Parti ile Sosyaldemokrat Halkçı Parti (SHP) adı altında birleşmesinden sonra, SHP genel başkanlığını partinin ilk genel kuruluna kadar Halkçı Parti genel başkanı Aydın Güven Gürkan’a bıraktı. Haziran 1986’daki kurultayda genel başkanlığa getirildi. 28 Eylül 1986’da yapılan ara seçimlerde İzmir’den Türkiye Büyük Millet Meclisi’ne seçildi. Haziran 1987’deki SHP kurultayında yeniden SHP genel başkanlığına, 30 Kasım 1987’deki erken genel seçimlerde de ikinci kez İzmir milletvekilliğine seçildi. İnönü liderliğindeki SHP, iktidardaki Anavatan Partisi’nin  ağır bir hezimete uğradığı 1989 yerel seçimlerinde oyların yüzde 28.7’sini alarak birinci parti konumuna yükseldi; SHP, başta İstanbul, Ankara ve İzmir olmak üzere 67 il merkezindeki belediye başkanlıklarının 39’unu elde etti.
Кasım 1991’deki erken genel seςimlerde oyların yüzde 20’sini toplayabilen SHP üçüncü parti olunca parti içi muhalefet yitirilen oyların sorumluluğunu İnönü yönetimine yükledi. Ama seçimlerden birinci parti olarak çıkan Doğru Yol Partisi’nin SHP ile koalisyon hükümeti kurması, hükümette başbakan yardımcılığını üstlenen İnönü’nün parti içindeki durumunu güçlendirdi.
TÜBİTAK Bilim Kurulu, Atom Enerjisi Komisyonu, UNESCO Yürütme Konseyi üyeliği ve Türk Fizik Derneği başkanlığında bulunan Erdal İnönü’nün fizik alanında önemli çalışmaları vardır. Uluslararası bilim dergilerinde de yer alan araştırmalarının en önemlisi, 1951’de Macar asıllı ABD’li atom fizikçisi Eugene Wigner ile Princeton Üniversitesi’nde ortak yaptığı çalışmadır. “Grupların İndirgenmesi ve Gösterimi Üstüne” adlı bu çalışma gruplar kuramında genel bir yöntem niteliği kazanarak, matematiksel fiziğin temel yöntemleri arasına girmiştir. “İnönü-Wigner Grup İndirgenmesi” adıyla bilinen çalışması (1951), çağdaş matematiksel fiziğin temel kavramlarından biri kabul edilir.
2002’den tedavisi başlayana kadar Sabancı Üniversitesi ve TÜBİTAK Feza Gürsey Enstitüsü’nde görev yaptı.
Nisan 2006’da kan kanseri teşhisi konan Erdal İnönü, Amerika Birleşik Devletleri’nde bir süre tedavi gördü. Başarılı geçen ilk tedavinin ardından Türkiye’ye dönen İnönü, kanser hastalığına bağlı zatürre teşhisi ile 20 Ağustos 2007 tarihinde yeniden hastaneye kaldırıldı. Tetkikler sonucunda, ilk tedavi döneminde kontrol altına alınan lösemi hastalığının tekrar ortaya çıktığı belirlendi ve yine ABD’ye götürüldü.
31 Ekim 2007 günü kan kanseri tedavisi gördüğü hastanede, 81 yaşında yaşamını yitirdi.
https://yazhocam.com/kampus/odtuden-gecenler/odtuden-gecenler-erdal-inonu/
UYARI : Yazı spoiler içermektedir!
Film, Roma İmparatorluğu’nun bir eyaleti olan, ağırlıklı olarak Paganların yaşadığı İskenderiye’de geçer. Hypatia, İskenderiye Kütüphanesi’nde her dinden öğrencisine felsefe, matematik, geometri ve astronomi dersleri verir. Ancak Hristiyanların şehri ele geçirmesinden sonra düzen tümüyle değişir. Öncelikle İskenderiye Kütüphanesi yerle bir edilir çünkü bilim ve aydınlanmacı fikirler gücün en büyük düşmanıdır. Paganlar ve bilim ortadan kaldırıldığına göre, potansiyel düşman olarak geriye Yahudiler kalmıştır. Hristiyan kesim bu sefer de Yahudiler üzerinden gücünü sağlamlaştırmaya çalışır. Yahudi tehlikesi de ortadan kaldırılınca, dindar sınıf gözünü Hypatia’ya diker. Kadın oluşu, bilimsel çalışmaları, merakı, sorgulayıcı düşünce tarzı nedeniyle dikkati üzerine çekmiştir. Sonunda Hypatia, ölüme mahkum edilir. Kolektif bir çalışmayla daha da ilerlemesi muhtemel bilim, ne yazık ki teoride beraberliği savunan ama pratikte ayrımcılığı getiren dine yenik düşmüştür. Yani bir anlamda, bizi birleştirenler ayıranlardan daha fazla olsa bile, ayıranlar birleştirenlerden çok daha güçlüdür. 
Bilim gibi, aşk da bu kulluk düzeni içerisinde kendini geri planda tutmak zorunda kalmıştır. Hypatia’nın kölesi Davos’u düşünürsek, Hypatia’ya uzun zamandır aşıktır ancak bunu asla dile getiremez. Yapabildiği tek şey tanrıya onu başkasına vermemek için dua etmesi olur. Hem Hristiyan olup Pagan kızına aşık olduğu için hem de o kızın kölesi olduğu için bu aslında imkansız bir aşktır. Benzer şekilde, Orestes Hypatia’ya olan aşkını ilan etmiş olsa bile, sonunda Hypatia’nın idama mahkum edilmesini engelleyemez çünkü eğer engellemeye girişirse bu dine karşı geldiği anlamına gelecektir. Bu anlamda, dogmatik dinin başarısı filmin her sahnesine sirayet etmiştir diyebiliriz.
Peki, Hypatia’nın idama mahkum edilmediği, dinin doğru algılanıp ayrımcılığa yol açmadığı, her dindan insanın barış içinde bir arada yaşadığı bir dünya mümkün olabilir miydi? Bugün bile çözüme kavuşturamadığımız bu durum maalesef şimdilik sadece bir ütopya olarak kalıyor. Orta Çağ’ı göz önünde bulundurduğumuzda, bu soruna çözüm bulma arayışı bile bugünün dünyasına kıyasla daha imkansız görünüyor. 
Filmdeki sahneleri düşünecek olursak, gece ve gündüz geçişlerinin çok hızlı ve keskin olduğunu görürüz. O dönemdeki kaosu, çalkantılı yaşamı resmeder gibidir. Hristiyanlar koyu renkli kıyafetler giyer, genellikle esmer ve sakallılardır. Paganlar ise tam tersine açık renkli giyinirler, beyaz sakallı adamlar ön plandadır. Bu bile iki grubun arasındaki zıtlığı belirgin bir şekilde ortaya koyar. Ayrıca, görüntünün İskenderiye Kütüphanesi’nden başlayıp giderek uzaklaşarak dünyayı kadraja alması, İskenderiye’nin yeryüzünün bilim merkezi olduğunu belirtir. 
Belki bu merkez kütüphane vandallara ve gericiliğe yenik düşmüş olmasaydı, bugün çok daha farklı bir konumda olacaktık. O dönem için neredeyse tartışmaya değmeyecek bir mesele, resmen gelecek nesillerin kaderini değiştirmiştir. Orta Çağ insanı akış kuramını görmezden gelerek geçmiş ve geleceği adeta yok saymıştır. Ancak yine de, fikirlerin dönüşümsel süreçleri devreye girerek değişimin önünü açmış ve devinime hız kazandırmıştır.
https://yazhocam.com/genel/gokyuzune-asik-hypatianin-hikayesi-agora/
İşletme Bölümü’nün efsane kelimesiyle en çok anılan profesörlerinden Muhan Soysal, genellikle “What is risk?” sorusuyla hafızamıza kazınsa da öğrencilikten akademisyenliğe kadar kendini ODTÜ’ye adamış kişilerdendir. Gerek bölümünde kendi adına kurduğu kütüphaneyle gerek adına verilen ödüllerle ne kadar unutulmaz biri olduğunu anlayabiliriz.
Bu kültürün uzmanlaştığı iş hayatına dair yanlarına değinecek olursak, Picasso ve Velázquez’in tablolarıyla ilgili hikayeden başlayabiliriz. Soysal, bir dersinde Picasso’nun Meninas‘ını projeksiyonla yansıtır ve bir süre sınıfının tepkisini izler. Bu tablo, sürreal çoğu eserde olduğu gibi daha çok ilgisi olanların anlamlandırabileceği bir tablodur. Ardından Velázquez’in Meninas‘ını yansıtır, ve Picasso’nun tablosu o an daha anlaşılır olur. Bunu yaparak aktarmak istediğini “Hayatta hiçbir şey Velázquez’in resmi kadar belirgin ve net değildir. İş hayatı gerçekleri size Picasso’nun resmindeki gibi şekil değiştirmiş olarak gösterir. Picasso’nun resmine bakıp, Velázquez’in resmini görebilenleriniz başarılı olacak, diğerleri kübik şekillere bakıp yanlış anlamlar çıkarmaktan gerçekleri hiç göremeyecek.” şeklinde özetler.
Verdiği bir başka hayat dersi ise teori ve pratiği açıklama biçimidir. Birkaç ders boyunca, dersin içeriği olmamasına rağmen teorik tango dersleri verir. Partnerinizi dansa kaldırmadan tutun adımlara kadar gerçek bir tango dersi… Çoğu öğrenci bunun sınavda çıkacağını tahmin ettiğinden özenle not tutarlar ve gerçekten yazılı sınavda bu bilgiler karşılarına soru olarak geldiğinde başarılı olurlar. Yazılı sınav değerlendirmesinin ardından, Muhan Hoca öğrencileri bir salonda toplar ve öğrettiklerini uygulamalarını ister, bunu video kayda alıp değerlendirir. Yazılı sınavın ortalaması 10 üzerinden 9 iken, uygulamalı sınavın ortalaması yalnızca 5’tir. Ezberci eğitim sistemi sorgulayan bu yaklaşımıyla yenilikçiliğini de bir ölçüde anlayabiliyoruz. Bu yenilikçiliği, yine İşletme Bölümü hocalarından Adil Oran’ın aktardığına göre son teknolojiyi takip etmesiyle de anlaşılır. Örneğin Muhan Hoca, Türkiye’deki PC laboratuvarlarından ilkinin fakültede kurulmasına öncülük etmiştir ve taşınabilir ilk bilgisayarlardan birini bölümünde kullanmıştır.
Muhan Soysal bu keyifli anılardan ibaretmiş gibi dursa da öyle değildir. Anısını yaşatmak için bu yıl 27.si düzenlenen Ulusal Yönetim ve Organizasyon Kongresi’nde Muhan Soysal En İyi Bildiri Ödülü verilmiştir. Buna ek, 2011’de yayımlanan Haşim Akman ve Melike Babaoğlu’nun yazdığı biyografi türündeki O Muhan Soysal’dı kitabı da onun hakkında daha çok şey öğrenmek için başvurulabilecek kaynaklardan.
Muhan Hoca, uzun yıllar kanserle mücadele ettikten sonra 3 Ağustos 2006’da vefat etti. Hastalığından “bu beni yenemez, boşverin” diye bahsedecek kadar neşeliydi her zaman. Emekli olduktan sonra bile bölüm için uğraşmaya devam eden, mezunlardan bir nevi vefa borcu diyerek bölüme bağış yapmalarını isteyen Muhan Soysal, arkasında bir bölüm, hatta bir üniversite için anlatmaya doyulamayacak bir efsane bıraktı.
https://yazhocam.com/one-cikanlar/odtuden-gecenler-muhan-soysal/
-Süreç nasıl başladı?
-Kamp kurma eylemine nasıl ve ne zaman karar verildi?
Kamp kurma eylemi 15 Mayıs’ta işçilerin kampüse adım attığı ilk gün başladı. Okuldaki boykot gününde girilmesine rağmen durumu fark eden birkaç arkadaşımızın bir çadırla başlattığı eylem bugüne kadar geldi. 40 dönümlük bir arazinin talan edilecek olması ve bunun KYK adı altında yapılacak olması böyle bir eylemin başlamasına sebebiyet vermiştir. Çünkü yurt yapmak için diğer canlılar için yurtsuzlaştırma yapamazsınız.
-Destek veren kişi/topluluk/dernek/kuruluşlar kimlerdi?
Destek veren kişiler öncelikle daha çok gözlerinin önünde olmamız nedeniyle lojmanlarda yaşayan hocalarımız ve batı yurtlarına yakın bir bölgede olmamız sebebiyle orada konaklayan arkadaşlarımız oldu. Sosyal medya aracılığı ile ulaşabildiğimiz birçok kişi de destek verdi.
Dernekler olarak da en başta Mezunlar Derneği ve Öğretim Elemanları Derneği’ni sayabilirim.Kuruluşlar olarak da Eğitim-Sen, Kır-Çev, Alakır Nehri Kardeşliği, Mimarlar Odası, Elektrik Mühendisleri Odası, Tabipler Odası, Disk-İş gibi daha uzunca gidilebilecek bir liste yapabilirim. Ayrıca birçok partiden milletvekilleri de destekledi. Yayınlanmış olan bildiri 80 küsür topluluğun imzasını altında taşımaktadır.
-Kamp kurulduktan sonraki süreç nasıl ilerledi? Yetkililerle hiç iletişime geçildi mi? Rektörlüğün tavrı nasıldı?
ODTÜ yönetiminden Rektör yardımcıları ve danışmanlarının kavaklığa geldiği bir toplantı gerçekleştirildi. Bu toplantının 10 Mayıs’tan beri ilk kez yönetimle karşı karşıya kalınan ilk toplantı olması sebebiyle yönetimsel tavırları ve kavaklık hakkındaki çalışmalarını sorgulamamıza dair geçti. Yapılan konuşmalar burada herhangi bir tür sayım etkinliğinin yapılmadığını kanıtlar nitelikteydi. Maillerde bizlere iddia edildiği gibi 300-400 kavak ağacı olmadığını burada ormanlaşmaya başlamış bir popülasyonun olduğunu söylediğimizde “zaten kavaklar kesilmek için ekilir” gibi söylemleri oldu. Burada olan kuş türlerinden, endemik bitkilerden haberleri olmadığı aşikardı ve bizleri ikna etme çabasıyla geldikleri toplantıdan ne kadar kararlı olduğumuzu gördükten sonra bozguna uğrayarak gittiler. Ayrıca buraya bir polis baskının olmayacağının garantisini verebilir misiniz dediğimizde suskunluklarını koruyup hatalarından ders almadıklarını tekrar kanıtladılar.
Bunun yanı sıra Rektör ile mezuniyet öncesinde görüşme yapmak istediğimize dair bir dilekçe ilettik. Bu dilekçenin takibini yaptığımızda dilekçeniz Rektörlükte cevaplanmayı bekliyor cevabını aldık.
Bu toplantıda “125 milyon lirayı toplama gücümüz yok” gibi bir söylemleri oldu ve Kavaklık İnisiyatifi olarak bizim hiçbir yurdumuzda konferans salonları, yemekhaneler olmadığını ve de Demiraylar’daki kalma kapasitesi 1300’e yakınken, 2 bina ile bu sağlayabiliyorken 9 tane bina dikilmesi ve bunun peyzaj çalışması ile bu rakama çekildiğini söylediğimizde sessiz kalınmıştır. Toplantıda tarafımıza iletilen bir diğer gündem maddesi ise yurtlarda yer olmadığı için ve geçici yerleştirmeler tamamlanamadığı için Ankara ikametgahlı insanları yurtlara yerleştiremediklerinden bahsettiler ama yaptığımız bir sosyal medya paylaşımı ile bunun da yalan olduğunu öğrenmiş olduk.
Bizlere iddia edildiği gibi başvurularla yapılan yerleştirmeler arasında 2000’e yaklaşan bir rakam değil 641 kişilik bir açık kalmaktadır.
Tekrar bu faaliyet raporuna bakıldığında ODTÜ Ankara yerleşkesi için  uygulanması gereken Mekânsal Strateji ve Tasarım Kılavuzu’na zıtlıklar oluşturan bir protokolün imzalandığı senede bu açıdan nasıl başarılı olunduğu konusunda kamuoyu bilgilendirilmelidir.
39. satırın hedeflenen ve gerçekleştirilen çalışmalar açısından boş bırakılmasının sebebi yerleşkenin doğal yapısına tehdit oluşturan bir protokolün imzalanması mıdır? Yine, 40. satırda bulunan kamuoyunun yerleşkenin ekolojik ve biyoçeşitliliğinin farkındalığı çalışması da boş bırakılmıştır. İçerisinde 2800’e yakın kavak ağacını, 29 ağaç ve çalı türünü, 75 otsu bitkiyi, 1 endemik bitkiyi, 1 nadir orkide türünü ve de binlerce hayvanı barındıran bir korunun fark edilmemiş olması, bununla birlikte ekolojik değerlerin araştırılması için planlanan 1 milyon TL’lik bütçenin 2 katının harcanması düşündürücüdür.
-Çalışan/çalışacak işçilerin konu hakkındaki tutumu nasıldı?
Telleme çalışmaları için gelen işçilerle muhabbetimiz gayet samimiydi ve işçilerle bir sıkıntımız olmadığı için karşılıklı olarak iyi bir tutum içindeydik. Bugüne kadar bir şey olmadı.
-İç hizmetlerin tutumu nasıldı?
İç hizmetler günde birçok defa alanı kontrole geliyor ve sıklıkla izinsiz fotoğraflarımızı çekmek gibi çadırlarımızın ve günlük toplantı kararlarımızı yazdığımız tahtanın fotoğrafını çekmeye çalıştılar. Bugüne kadar hep püskürttük. İzinsiz fotoğraf almak gibi haklarının olmadığı hatırlatmak için küçük sürtüşmeler yaşadık.
-Sayınızı nasıl sabit tutmaya çalışıyorsunuz?
Bu başlangıçtan beri dikkat etmeye çalıştığımız ve ona göre ekipman oluşturmaya çalıştığımız bir konu. Zorlu bir sürece denk geldi direnişimiz. Önce finaller ve sonrasında bayram, tatil ve seçim derken zorlandık ama hep bunu gözeterek gerekirse ‘o 5 gün yok ben buradayım sıkıntı yok’ şeklinde daha da kalabalıklaşarak devam ettik. Bir de insan oranın bir parçası olduğunu ve doğanın güzelliğini hissedince fiziken orada olmasa da ruhen kavaklıkta kalıyorsun.
-Sesinizi daha iyi duyurmak için eylemin kamp kurmak dışında bir sonraki adımı var mı?
Aslında bu son günlerde sıklıkla konuştuğumuz bir konu ama önümüze engeller oluşturabileceklerini düşündüğümden paylaşmak istemediğim bilgileri içerebilir. Ama daha görünür olmak en büyük sorunlarımızdan biri haline geldi. 20.000 öğrencisi, yüz binlerce mezunu, yüzlerce emekçisi olan bir okulda eksiğiz. Bizim de bu yönde çalışmalarımız olacak.
-Etkinlik yapan topluluklar ve etkinlikleri nelerdir?
-KYK yurdu inşaatının istenmemesinin nedenleri veya olası felaketler nelerdir?
Buna sayfalarca neden yazabilirim gerçekten.
·        İnşaatın yapılması planlanan yerde 40 dönüm ormanın talan edilmesine sebebiyet verecek ama bu demek değil ki çorak bir araziye KYK yapılsın.
·        Okulda alışılageldiği gibi tek bir yere bağlı yönetimi olan yurtlarımız artık çift başlılık gösterecek ve bu iki yönetimin kontrolü altındaki yurtlarda farklı kriterlere göre yerleştirme yapılacaktır.
·        İnsanların bu yurtlara mahkûm edilmesinden korkuyoruz. Sırf daha ekonomik diye üniversiteyi yeni kazanmış öğrencilerin maddi kaygılar sebebiyle bu yurtlara yerleşmesinden ve ODTÜ kültürü ile taban tabana zıt olan bu yurtlarda barınmasından kaynaklı okulunu yanlış tanınmasından endişelenmekteyiz.
·        Yürütülen sosyal faaliyetler incelendiğinde KYK yurtlarının bir üniversitenin sahip olması gereken laik yapıyı zedeleyecek etkinlikler düzenlenmesi.
·        Yurtlarda kalan öğrencilerin herhangi bir kanıt sunmadan burs kesintisi ve yurttan atılmak gibi yaptırımları olan olaylar yaşaması.
·        Evliliğe hazırlık okulu gibi, bir üniversitenin duruşunu zedeleyebilecek etkinlikler düzenleniyor olabilmesi ve katılım zorunluluğu koyulması.
·        Emniyet güçlerinin bu yurdu bahane ederek içeriye daha rahat girmesi.
·        Sağlıksız yapılaşmadan kaynaklı depremlerde çöken çatı emsalleri.
·        Çeşitli dini vakıflara yardım etmesi ve gene bu tarz vakıflara yurtları devretmeleri.
·        2016 Temmuz’undan beri cemaat yurtlarının kapatılması için çaba gösteren devletin kendi teşkilatlanmalarını oluşturmaya çalışması kaygısı.
·        49 yılın çok uzun bir süreç olması ve beklenen sıkıntıların öngörülememesi.
·        Başka üniversitelerde emsallerinin bulunduğu üzere, KYK yönetimleri diğer yurtların yönetimlerini devralmak istemesi.
·        Yapılması planlanan yurtta bulunan 3000 kişi kapasiteli konferans salonun çeşitli etkinlikler için kiraya verilmesi ve bunun kampüs güvenliğini etkilemesi.
·        LGBTİ+ bireylere karşı düşmanca tavırlar sergilenmesi, trans bireylerin yurttan atılması örnekleri.
– Neden  ‘ Truva Atı’ diye nitelendiriliyor?
Yapılacak en ufak bir protokol değişikliği ile ODTÜ dışından insanları bu yurtlara yerleştirmelerinden kaygılandığımız için bu şekilde nitelendiriyoruz. ODTÜ tarihi Hasan Tan döneminde bunun yemekhane işçisi versiyonu yaşamıştır ve yapılması planlanan bu yurtların öğrenci seçim kriterleri ve işçi seçim kriterleri ne yönde olacak bilmiyoruz. ODTÜ üzerinde yıllardır kurulmaya çalışılan baskı ortamını kurmayı kolaylaştıracak bir yurt olması gibi endişelerimizden dolayı bu şekilde nitelendiriyoruz.
 -Son olarak eklemek istedikleriniz nelerdir?
Son olarak eklemek istediğim bizler burada herkesin ormanını ve haklarını savunurken bu kadar yalnız bırakılmamalıyız. Bir imza formu açıldı ve ulaşılabilecek her yerden bunun paylaşımları devam etmesine rağmen bin tane öğrenci imzası yok bunun içinde. Lütfen kavaklığa gelin ve buraya destek olun. ODTÜ bizim ve bunu hep beraber korumalıyız. Biz Kavaklık İnisiyatifinden haberdar olmak için Facebook, Twitter ve Instagram’dan ODTÜ Savunulmalıdır’ı ve gene Facebook’tan Kavaklık Direniyor’u takip edebilirsiniz.
https://yazhocam.com/one-cikanlar/kavaklikta-neler-oluyor/
Sonuç: ODTÜ Yüksel Proje Amfisi’nin temeli 12 Nisan 2018 tarihinde atıldı. Yüksel Proje’nin 40. yılına özel sosyal sorumluluk projesi olan Yüksel Proje Amfisi, Orta Doğu Teknik Üniversitesi kampüsünde gerçekleştirilen ilk hibe proje oldu. Amfi, Yüksel Proje Uluslararası A.Ş. Yönetim Kurulu Başkanı, İnşaat Mühendisliği Bölümü 1979 yılı mezunu Celal Akın ile ODTÜ Rektörü Prof. Dr. Mustafa Verşan Kök’ün katılımlarıyla 11 Ocak 2019 Cuma günü yapılan törenle açıldı. 
Sonuç: Yapılması planlanan/sözü verilen ek kütüphane binasının yapımı ile ilgili herhangi bir bilgilendirme yapılmadı. Bilindiği kadarıyla bir teşebbüste bulunulmadı. 
Sonuç: Bilindiği kadarıyla bir teşebbüste bulunulmadı. 
Sonuç: Bu konu ile ilgili bilinen herhangi bir girişimde bulunulmamıştır. 
Sonuç: Bahsedilen yıl içerisinde olmasa da bu sene KYK yurt inşası hakkında öğrencilere bir bilgilendirme e-postası gelmiştir. T.C. Gençlik ve Spor Bakanlığı Kredi ve Yurtlar Kurumu (KYK) Genel Müdürlüğü ile ODTÜ arasında 21 Mayıs 2018 tarihinde imzalanan protokol üzerine yurt inşasına başlanacaktır. Bahsi geçen bölgenin Batı Spor Merkezi komşuluğundaki kavaklık arazi olduğu belirtilmiştir. Arazinin orman statüsüne sahip olmadığı söylense de yurt inşası için birçok kavak ağacı kesilecektir. Şimdilerde ODTÜ öğrencileri bu bölgede yurt yapımını ve ağaçların kesilmesini engellemek amacıyla bir eylem başlatmıştır. 
Sonuç: ODTÜ Rektörü M. Verşan KÖK’ün bu sözlerine rağmen 10.05.2019 tarihinde ODTÜ LGBTİ+ Dayanışması tarafından gerçekleştirilmesi planlanan Onur Yürüyüşü etkinliği engellenmiş olup bahsi geçen tarihte güvenlik önlemleri olarak kampüse birçok sivil polis ve çevik kuvvet ekibi girmiştir. Etkinlikle ilişiği olan ya da olmayan birçok ODTÜ öğrencisi ve akademik personel ciddi anlamda zarar görmüştür. 
Sonuç: Bu konu ile ilgili başka bir açıklama gelmemiştir. 
Sonuç: Bu konu ile ilgili bilinen bir girişimde bulunulmamıştır. 
Sonuç: 2019 yılında ODTÜ öğrenci topluluklarının aylar öncesinden ODTÜ Kültür İşleri’nden yer ayırttığı bina ve amfilerde gerçekleştirilmesi planlanan etkinliklerin yapılması çeşitli mazeretlerle engellenmiştir. Bu engel bahsi geçen forumda belirtildiği üzere bölüm başkanları ve dekanlarca değil ODTÜ yönetimi tarafından gerçekleştirilmiştir. 
Sonuç: ODTÜ yemekhanesinde vegan menü seçeneği eklenmiştir. 
Sonuç: ODTÜ Rektörü M. Verşan KÖK bu konu ile ilgili tutumunu 10.05.2019 tarihinde gerçekleşmesi planlanan Onur Yürüyüşü etkinliğinde bir kez daha çok net bir şekilde yansıtmıştır. ODTÜ UGT tarafından her sene planlanan ODTÜ Bahar Şenliği için yoğun uğraşlar verilmiştir. Sosyal medyada kampanya başlatılarak ünlü isimlerden destek alınmış ve Bahar Şenliği ODTÜ öğrencileri tarafından gerçekleştirilebilmiştir. Ek olarak 20.12.2018 tarihinde çeşitli bahaneler ile Rektörlük tarafından kapatılan ODTÜ Medya Topluluğu; üretimine devam ederek, okulda var olan öğrenci etkinliklerini destekleyerek ve olayları tarafsız bir şekilde yansıtarak ODTÜ’nün medyası olmaya devam etmiş ve 22.04.2019 tarihinde yeniden Rektörlük tarafından ‘resmi’ topluluk olarak değerlendirilmeye başlamıştır.
Sonuç: Söylendiği şekilde ODTÜ LGBTİ+ Dayanışması’nın sorunları halen çözüme kavuşamamıştır. Mücadele devam etmektedir. 
Sonuç: Üniversitemizin A1 Girişi ve Sosyal Bina arasında kalan kesimde, taşıt yolunun doğusunda “Bisiklet Yolu ve Yaya Yolu Uygulaması” Çankaya Belediyesi tarafından yapılmıştır. Bu yol çift yönlü olarak hem yaya hem de bisikletli kullanımına açık olup, yaya ve bisiklet şeritleri yer çizgisi ile ayrılarak belirlenmiştir. Yolun her iki yönde giriş ve çıkış kesimlerine ilgili trafik uyarı levhaları yerleştirilmiştir.
https://yazhocam.com/kampus/make-odtu-great-again2/
ODTÜ’den usul adımlarla geçerken çok güzel izler bırakmış olan Cahit Arf, matematiğe ve bilime sunduğu katkıları ile dünya tarafından ve 10 liralık pembe banknotu Atatürk ile paylaşarak, o güzel gülüşü ile Türkiye tarafından tanınan biridir aynı zamanda.
1910 yılında Selanik’te doğan Cahit Arf, Balkan Savaşı’ndan sonra ailesi ile birlikte küçük yaşta İstanbul’a geldi. 4 yaşında okula başlayan; ilköğrenimini Beşiktaş, İstanbul ve İzmir Sultanilerinde sürdüren Arf, dil bilgisindeki başarısı ile dikkatleri üzerine toplamaya başladığı esnada henüz matematiğe pek de ilgili değildi. 5. Sınıfı İzmir’de okuduğu esnada gittiği okulun müdürünün kardeşi sayesinde matematiğe ilgisi olduğunu keşfeden Cahit Arf, daha küçük yaşına rağmen Öklid geometrisinin temel teoremlerini ispatlayabilir hale gelmişti. Ailesinin ekonomik durumu nedeniyle liseyi Fransa’da okuması uygun görülen Arf, 1926 yılında pek de Fransızca bilmediği halde St. Louis Lisesine başladı ve gösterdiği üstün başarı sayesinde 3 yıllık liseyi 2 senede bitirdi. Milli Eğitim Bakanlığı’nın yurt dışına öğrenci göndermek için açtığı sınavlarda da üstün başarısını devam ettirmesi sebebiyle, Fransa’nın en iyi okullarından olan École Polytechnique ve École Normale Supérieure’den kabul alan Arf,  zamanın koşullarına göre idealist bir duruş sergileyerek öğretmen olmayı tercih etti ve École Normale Supérieure’deki iki yıl sürecek eğitimi bu şekilde başlamış oldu. Lisans eğitimi süresince de idealist duruşundan bir şey kaybetmeyen Cahit Arf, 1932’de okulu bitirmesinin ardından Türkiye’ye döndüğü esnada Kastamonu Lisesi’nde öğretmen olmayı diliyordu; fakat Bakanlık onu Galatasaray Lisesi’ne uygun gördü ve burada stajyer öğretmen olarak, görece düşük de bir maaşla görevine başladı.
TÜBİTAK ve Marmara Araştırma Merkezi gibi önemli kurumların kuruluşunda aktif rol alan ve bir dönem Türk Matematik Derneği Başkanlığı da yapan Arf’ın çok sayıda ödülü de bulunuyor. Bu ödüllerden bazıları 1980 yılında  İTÜ ve Karadeniz Teknik Üniversitesinin, 1981 yılında ODTÜ’nün onur doktoraları, 1993 yılında Türkiye Bilimler Akademisi Şeref Üyeliği ve 1994’te Fransa’da Commandeur des Palmes Académiques Ödülü ve sonrasında  Türkiye Bilimler Akademisi Şeref Üyeliği’dir.  Akademik başarısının yanında ilkeli duruşu ve ODTÜ kültürünü yaşatması ile toplumun içinde yer alan gerçek bir bilim insanı ve aydındır.  ‘Güzellik insanda sonsuzluk duygusunu uyandırandır.’ diyen Cahit Arf 26 Aralık 1997’de sonsuzluğa uğurlandı.
https://yazhocam.com/kampus/odtuden-gecenler-cahit-arf/
ODTÜ’yü ODTÜ yapan değerler arasında Kemal Kurdaş Dönemi’nde atılan adımlar önemli bir yere sahiptir. 21 Kasım 1961’den 30 Kasım 1969’a kadar uzanan bu dönemde yapılan en büyük gelişme ise ODTÜ’nün meclis barakalarından kampüs yaşamına geçişidir.
Şimdilerde kitabımızı alıp bir ağaç altına sığındığımız ya da içinde uzun yürüyüşler yaptığımız güzel ormanımız, zamanında arazi ormanlaştırılmaya elverişli mi, bu kadar ağaç nereden bulunacak, iş gücü yeterli olacak mı gibi kaygıların peşi sıra Yeşil Türkiye Cemiyeti başta olmak üzere birçok kuruluş ve insanların ‘Bu kadar fidanı ziyan edeceksiniz, diktiğiniz fidanların %10’u tutarsa ne ala, bu arazi kurak buradan orman yaratacak aklı nereden buluyorsunuz…’ söylemleriyle de boğuşularak oluşturulmuştur.
Üniversitedeki Eymir fidanlığı ve Eskişehir yolu fidanlığı geliştirilerek 450.000-500.000 fidan verecek hale getirilmesi, tüm ülkedeki fidanlıklarla temasa geçilip fidan isteklerinde bulunulması ve birçok başka yöntemle daha ağaçlandırma çalışmaları sürdürülmüştür. Fakat şüphesiz içlerinden en ilginç olanı bir gece Bartın Deresi’nden 12 kamyonla kampüse çınar getirme fikridir. Kemal Kurdaş Bartın deresinden devşirilen bu çınarlara ‘Bartın Deresi Göçmenleri’ adını veriyor. İlerleyen zamanlarda ormanda yaptığı bir yürüyüşte ise ‘Göçmenler tam yerleşik olmuşlar.’ ifadesini kullanıyor.
Bu kadar kurak bir bölgeyi inatla yeşillendiren ODTÜ’de, 3 Aralık 1961’de başlanan süreç 1969 sonuna kadar kışın ağaç dikimi, yazın teraslama ve çukur açma gibi ritüellerle 8 yıl devam ettiriliyor. Toplamda yaklaşık 12 milyon ağaç dikilen arazide meşe, badem, idris, çınar, karaçam başta olmak üzere farklı türlerden oluşan bir karma orman oluşturuluyor.
‘‘ 1965 Ocak’ında Ankara’da çok sert bir kış geçiriyoruz ve ben Orta Amerika devletlerine Şubat ayını kapsayacak bir dış geziye çıkıyorum. Şubat ayında, yurtların önündeki ve gerisindeki tepelere 200-220 bin çam fidanı dikmemiz gerekiyor. Aklım hep bu konuda. Demir bir iradeye ihtiyacım var. Geziye çıkmadan Saryal’ı görüyorum. ‘Nuriciğim, biliyorsun ben Orta Amerika’ya gitmek zorundayım. Şubat ayında ise yurtlar çevresine 200-220 bin fidan dikmemiz lazım. Bunu senden bekliyorum. Sen fiilen işin başına geçeceksin. Alaattin’i de tüm ekibini de bütün nefesleri tükenip, yere düşene kadar süreceksin. Bu 200-220 bin fidanı mutlaka diktireceksin. Dönünce sana ilk sorum ‘Fidanlar dikildi mi, olacak.’. Nuri tevazü ile ‘Pekala.’ dedi.
Tebrik ediyorum, sarılıyorum, yanaklarından öpüyorum. Sonra da ‘Ayağına ne oldu? Bana aksıyor gibi geldi.’ diyorum. ‘Şubat çok soğuktu. Ayak parmaklarım hafif donma tehlikesi geçirdi. Ama iyileşti. Bir-iki işçiyle de sıkıntımız oldu’ dedi.
ODTÜ 8 yıl gibi kısa bir sürede, arazisinde en az 12 milyon ağaçlı, güçlü, güzel ve sağlıklı bir orman kurmakla, bir gerçeği Türkiye’nin gözleri önüne sermiştir:
Bilgi, çalışma ve kararlılıkla Orta Doğu’da yeni ormanlar yaratılabilir. Bozkır yeşil bir cennete dönüştürülebilir.
Arkeolojik çalışmaların da göze çarptığı bu dönemde, okul arazisi içinde ve  Keban-Adıyaman’da yapılan arkeolojik çalışmalar gerek Türkiye gerekse dünya tarihine katkıda bulunuyor. Yalıncak Köyü’nün eski bir Galat kenti olduğu ortaya çıkıyor, Keban Barajı altında kalacak olan eserleri kurtarma çalışmaları adına Keban Baraj Gölü Altında Kalacak Tarihi Eserleri Kurtarma ve Değerlendirme Komitesi kurularak birçok eser kurtarılıyor ve belki de bu ODTÜ’nün dünyaya kazandırdığı en önemli değer olarak tarihe geçiyor.
ODTÜ tarihinde kuruluş döneminin devamı olarak adlandırılan bu süreçte bu kadar çok yeniliğin gerçekleştirilebilmesinde Rektör Kemal Kurdaş’ın Dünya Bankası ve IMF geçmişinin yanında eski Maliye Bakanı olmasının etkisi de göz ardı edilemez.
‘‘21 Kasım öğleden sonra şapkamı alıp üniversiteden ayrıldım. 1961 Kasım’ında üniversite arazisine ilk geldiğimde arabamı girişte bırakarak sağ taraftaki tepenin (bugünkü kampüsün olduğu tepe) üstünde, Yalıncak Köyü’ne doğru kuzeyden güneye doğru yürümüştüm. Şimdi aynı yolu güneyden kuzeye geçiyor ve Eskişehir yoluna doğru iniyordum. Binaların arasından ormana ve ormanda Bilim Ağacı’na doğru.
Bilim Ağacı’nın altında içim burkuldu. Sonra ormanın içinden biraz daha yürüyerek üniversitenin giriş kapısına indim. Arabam orada beni bekliyordu. O gün oradan ayrılırken geriye hiç bakmadım. Çünkü geride neyi bıraktığımı zaten adım gibi biliyordum.
NOT: Bilim Ağacı o tarihte giriş kapısında değil ormanın iç kısımlarında bulunuyormuş.
https://yazhocam.com/kampus/odtu-tarihi-kemal-kurdas-donemi-bolum-5/
Kahve işletmeciliğinin üçüncü döneminde kahve üretim süreçlerinin bizzat mekân sahipleri yahut tedarikçiler tarafından adım adım belgelenerek izlenmesiyle birlikte nitelikli kahveye verilen önem de ciddi oranda arttı. Hâl böyle olunca her süreci belgelenmiş, doğru toplanmış, kavrulmuş ve demlenmiş “topraktan fincana” diye tabir edilen iyi kahvenin talebi ve buna bağlı olarak arzı oluştu. Günümüzde de hem iyi tasarlanmış mekânıyla hem hoş aydınlatmasıyla hem de sunduğu ürün ve deneyimle 3. nesil kahveciler her kesimden kahveseverin ilgisini çekiyor.
Bu yazıda özellikle 3. nesil kahvecilikteki topraktan fincana olan yolculuğu, adım adım takip edilen değerli kahvenin özelliklerini tam anlamıyla fincana yansıtmak amacıyla oluşturulan “Syphon”dan bahsedeceğim.
Syphon,1840 yılında bir deniz mühendisi olan Robert Napier tarafından tasarlanan bir demleme ekipmanı. İlginç düzeneğiyle dikkat çeken syphon, her kahvecide rastlanmayan bir demleme yöntemi. Bu yöntem kahve demlemek için en iyi yöntemlerden biri olarak görülüyor. Bunun sebebi, saf ve yumuşak bir kahve vermesi. Yavaş yavaş kaynayan suyun yukarı çıkmasıyla demleme yapan syphon’da bir de görüntü şöleni yaşıyorsunuz.
İki hazneden oluşan syphon’un alt haznesini ispirto ocağı ile ısıtıyorsunuz. Burada kaynayan su, filtreye bağlı zincir sayesinde kahvenin olduğu üst kısma ilerliyor. Kahve demlenmeye başlayınca tahta bir kaşıkla karıştırıp ısıtıcıyı kapatmalısınız. Ardından kahe soğumaya başladıkça posasını üst haznede bırakarak filtreden geçip alt bölmeye birikiyor. Böylece kahve içilmeye hazır hâle geliyor.
ODTÜ, Ankara ve İzmir’de mekân keşfi, menüleri ve yorumları için  Instagram:@oncekahvem﻿
https://yazhocam.com/genel/%ef%bb%bfkahve-demleme-yontemleri-syphon-yontemi/
Bu kararın alımında zaman zaman “Ankara kampusu ile uyum”, zaman zaman “yaşlanan hocaların verimsizleştiği”, zaman zaman da “T.C. yasalarına bağlı olarak emeklilik zorunluluğu” sebepleri öne sürüldü. Lakin, yaptığımız birden fazla görüşmede kararın alınması ile ilgili net bir sebep söylememesi bizi tedirgin eden faktörlerden yalnızca bir tanesi oldu. 
https://yazhocam.com/genel/hocama-dokunma-odtu-kkk/
Ankara’nın göz bebeği mekanlar serisinden sonra hepimizin sorunsalı Ankara’da nerede ders çalışılır konusuna da ele alalım dedik. Bu soruya verilen cevaplar genelde hep aynı; Caribou, Arabica, Coffee Lab ve diğer kahveciler… Bu örneklere artık dur demek adına alternatif 5 mekanı ve önerilerimi sizler için sıraladım. Keyifli okumalar.
Meyveli çaylardan tatmak isterseniz de Mango n’ Friends’i öneririm!
Sardunya’nın bitişiğindeki hayvan dostu bu tatlı cafe, tabela ve camındaki şu yazıyla karşılıyor sizi: “minik dostlarımızla evcil hayvanınızla gelebilirsiniz”. Ankara’da dostlarımızla giremediğimiz pek çok cafe bulunuyorken Koala ailesi bu eksikliği yok etmek adına güzel bir adım attı. Bu konuda rahatsızlığı olanlar için en baştan bir uyarı olsun, evet içeride kedi köpek görmeniz mümkün. Fazla geniş olmasa da özellikle iç mekanda kendinize yer bulabildiğiniz andan itibaren ders çalışmaya kolaylıkla başlayabileceğinizi düşünüyorum. Ayrıca playlisti ve iç tasarımı sizi rahatsız etmeyecek türden. 2. ve 3. dalga kahveleri bulabileceğiniz Koala’da kruvasan, muffin, havuçlu kek gibi tatlılar da mevcut.
Buraya geldiğinizde espressolarını mutlaka tatmalısınız!
Ders çalışırken size eşlik etmesi için americanolarının tadına da ayrıca bakmanızı öneririm!
Ders çalışırken leziz yemekler de yiyebileceğiniz Sarkaç’a uğramayı ihmal etmeyin derim!
Yeşilin verdiği huzurla ders çalışmak için buraya mutlaka uğrayıp şifalı içeceklerinin yanında ev yapımı tatlılarının da tadına bakmalısınız!
https://yazhocam.com/genel/ankaradaki-alternatif-ders-calisma-mekanlari/
Çoğumuz için “kütüphane otomatında sıra beklemek yerine göz attığımız sergi salonunun ismi”nden ibaret olan bir kütüphanecidir Furuzan Olşen. ODTÜ içinse böyle değerli bir kaynağın, kütüphanenin yaratılmasındaki başrollerden olup da kendisiyle ilgili kaynakların az oluşunun ironikliğinin yanında, biraz ondan bahsetmeye çalışalım.
13 Ağustos 1923 doğumlu olan Olşen, Ankara Üniversitesi İngiliz Dili ve Edebiyatı Bölümü’nden 1946’da mezun olmuştur ve takip eden 8 yılı Ankara Kız Lisesi’nin İngilizce öğretmeni ve idarecisi olarak geçirmiştir. Bu dönemlerde, Ankara Üniversitesi’nin kütüphanecilikle ilgili önemli bir girişimi olmuş, Kütüphanecilik Enstitüsü’nün temelleri atılmıştır. 1954-1955 döneminde ise Ford’dan alınan burs ve Adnan Ötüken’in -ki kendisine İl Halk Kütüphanesi’nden de aşinayız- verdiği derslerle de Kütüphanecilik Enstitüsü fiilen ve resmen başlamış olur. Furuzan Olşen ise, bu enstitünün ilk asistanı olarak atanmıştır. Hemen sonrasında, 1955’te, Ford bursu ile Amerika’da, Illinois Üniversitesi’nde kütüphanecilik üzerine yüksek lisans eğitimi almaya gönderilmiştir ve bir buçuk yılını da eğitim gördüğü üniversitenin kütüphanesinde asistan olarak geçirmiştir. Eğitimini tamamlamasının üstüne Türkiye’ye dönmüş ve 1957 Ekim’inde henüz şu anki kampüsünde olmayan, TBMM barakalarındaki ODTÜ Kütüphanesinde çalışmaya başlamıştır. 1959’da ise tekrar Illinois Üniversitesi Kütüphanesi’ne dönmüş ve takip eden iki yılı ODTÜ Kütüphanesi’ne daha faydalı olabilmek için birikim kazanma niyetiyle orada harcamıştır. 1961’den itibaren de 24 yılını, ODTÜ Kütüphanesi’nde geçirmiştir.
Olşen’in kütüphane için harcadığı emekler sadece teorik olmakla da kalmamıştır. Barakalar döneminden yeni kampüse, adeta kütüphanenin doğup büyümesinin destekçisi ve tanığı olmuştur. Örneğin kütüphanenin tasarımı ve inşaatı sırasında kampüsün mimarı Behruz Çinici’yle birlikte çalışmıştır. Ortaya çıkardıkları eserin gücü “Bauen + Wohnen” adlı Alman dergisinin 10. sayısının kapağında ve içeriğinde olmasından da anlaşılabilir.
Birlikte çalıştıkları dönemde ise Kemal Kurdaş’la ortak uğraşları sonucu yurt dışından büyük maddi yardımların ve kitap/dergi bağışlarının yapıldığı herkes tarafından bilinen bir gerçektir. Öyle ki ODTÜ Kütüphanesi, dönemin çoğu kütüphanesinin üstüne bu çalışmalarla çıkmıştır. Mevcut kitapların çokluğu ve mevcut olmayan kitaplara erişimin kolaylığı da yine bu emeklerle başarılmıştır. Ayrıca Olşen, çalıştığı dönemde yurt içinden ve yurt dışından pek çok sosyal ve politik açıdan önemli kişiyi ODTÜ’de ağırlamıştır.
https://yazhocam.com/one-cikanlar/odtuden-gecenler-furuzan-olsen/
Almanca , Fransızca ve diğer dillerden farklı olarak İngilizce’yi ters piramit şeklinde ilerleyen ve zorlaşan bir dil olarak adlandırabiliriz.
İlerledikçe zorlanıyoruz ancak bu bizim çalışmamamız veya öğrenemememizden değil dilin genişlemesi ve karmaşıklaşmasından kaynaklanıyor.
Sınıfta gördüğümüz eğitimi dışarıya taşıyan, pek çok kaynak ve materyal sağlayan SAC bireysel çalışmamızı destekleyen bir oluşumdur. Hazırlık D binası giriş katta yer alan bireysel çalışma merkezi, hazırlık için en kaliteli kaynaklardan biri. SAC’te geçmiş yeterlilik sınavları, okuma kitapları, listening egzersizleri, çalışma kağıtları(handouts) benzeri birçok materyal bulunur. SAC Moodle ise tüm bu materyallere online erişim sağlar.
Danıştığımız öğretmenlerin ve öğrencilerin belirttiği gibi deneme sınavları yeterlilik sınavına çok yakın benzerlikte olduğundan, Proficiency’den yaklaşık 2 hafta önce olan bu sınavlara mutlaka girilmelidir. Ayrıca sınav sonrası öğretmenlerimizle sınav sonuçları üzerine feedback alma fırsatı da iyi değerlendirilmelidir.
Çalışma kağıtları ile yeterlilik sınavı aynı kaynaktan geldiği için bu çalışma kağıtlarına düzenli çalışmak ve yanlışlarımızı hocalarımızla düzeltmek çok faydalı olacaktır.
Deneyimli insanlara danışarak topladığımız bilgileri ve naçizane düşüncemizi sizlerle paylaştık. Eksik veya yanlışlık görürseniz bu mail adresinden (malkocsevval2@gmail.com) bana ulaşabilirsiniz. Hepimize sınavda başarılar diliyorum.
Norliza Dali ve Kadir Coşkun’a katkılarından dolayı teşekkür ederim.
https://yazhocam.com/one-cikanlar/proficiencye-dogru-ingilizce-gelistirme/
Atılan bu mailde yürüyüşün planlandığı gün ve öncesinde (9-10 Mayıs 2019) kampüse personel ve öğrenciler dışında hiçbir kişinin alınmayacağı ve ‘gerekli güvenlik önlemlerinin’ alınması için Ankara Emniyet Müdürlüğü ile yapılan görüşmelerin devam edildiği belirtildi. Alınan bu karar doğrultusunda bu tarihlerde yapılması planlanan topluluk etkinlikleri engellendi. ODTÜ Teknokent Yönetimi de aynı tarihlerde ODTÜ Teknokent yerleşkesine, ODTÜ Teknokent personeli dışında hiçbir kişinin alınmayacağını duyurdu. Ayrıca Devrim Stadyumu’nun 7-10 Mayıs tarihleri arasında kapalı olacağı Rektörlük tarafından Devrim’e asılan yazı ile belirtildi.
 ODTÜ LGBTİ+ bu sürecin sonunda 9. ODTÜ Onur Yürüyüşü’nü 10 Mayıs 2019 saat 17.00’da Fizik Çimleri’nde gerçekleşeceği duyurusunu yineledi.  10 Mayıs günü kampüse girişi izin verilen polis ekipleri tarafından Fizik Çimleri’nde toplanan gruba dağılmamaları durumunda müdahale edileceği belirtildi. Uyarı sonrasında toplanan grup Çatı tarafına yöneldi. ODTÜ LGBTİ+ Çatı önünde açıklamalarını okurken kalabalığı takip eden polis ‘Rektörlük tarafından verilmiş bir yasak kararı var. Dağılmamanız durumunda müdahale başlayacaktır. Lütfen alanı boşaltalım.’ uyarısında bulundu. Ardından sloganlar atarak polise direnen gruba müdahale başladı. Müdahale Merkez Mühendislik, Elektrik Elektronik Mühendisliği ve Çatı binaları merkez alınarak uzun süre devam etti. Birçok öğrenci darp edilerek gözaltına alındı. Yapılan müdahalelerde plastik mermiyle ateş edilirken biber gazı da kullanıldı.  Kampüs içinde uzun süren öğrenci ve polis arasındaki arbede sonrasında Yemekhane önünde toplanıldı. Bazı akademisyenler, öğrenciler ve polis arasında geçen konuşma sonrasında Fizik U3 Amfisi’nde forum kararı alındı. Polis toplanan kalabalığın yemekhane önünden Amfi’ye toplu halde geçilmesine izin vermedi. Amfi’ye en fazla beşerli gruplar halinde geçilebildi. Forum devam ederken polisten tekrar 15 dakika içerisinde grubun Amfi’yi boşaltmaması durumunda müdahale tehdidi geldi. Tehdit sonrasında forumda kapalı alandan açık alana çıkma, Amfi’yi boşaltma kararı verildi. Dışarıda toplanan gruba polis tekrar müdahale tehdidinde bulunurken Üçlü Amfi çatısından aşağıya LGBTİ+ bayrağı asıldı. Slogan atarak dağılan gruba biber gazı ve plastik mermi ile polis müdahalesi başladı. Müdahaleyle kütüphane, Matematik ve Mimarlık bölümleri tarafına geçilirken aralarında akademisyen ve araştırma görevlilerinin de olduğu birçok darplı gözaltı daha gerçekleştirildi. Kalabalık birçok farklı noktadan yapılan polis müdahalesi sonucunda dağıldı.
ODTÜ tarihine kara bir leke olarak yazılacak bugünden geriye darplı gözaltılar, plastik mermiyle edilen ateşler, biber gazları,’Verşan KÖK ODTÜ’ye rektör olamaz!’ ve ’Nerdesin aşkım, burdayım aşkım!’ sloganları, çığlıklar ile yuhlamalar kaldı.
https://yazhocam.com/one-cikanlar/9-odtu-onur-yuruyusunde-neler-yasandi/
 ODTÜ kütüphanesine yapılan önemli bağışların ilki ise 1964 senesinde yapılıyor. Amerika, 22 Kasım 1963’te suikaste uğrayan John Kennedy’nin anısına 220 ciltlik ‘John Kennedy Memorial’ serisini kütüphaneye bağışlıyor. Sonrasında çeşitlik kaynaklardan gelen 4.5 milyon doların ise 1.5 milyonu Kemal Kurdaş tarafından kütüphanenin geliştirilmesi için harcanıyor ve Furuzan Olşen’in yüksek lisansını yaptığı Illinois Üniversitesi’nin Kütüphanecilik Dekanı ODTÜ Kütüphanesini incelemek ve öneriler vermek adına geliyor. Hatta kütüphane henüz Mimarlık Fakültesinde iken bile Kemal Kurdaş misafirlerini haftada iki üç gün gezdirmek için buraya getiriyor ve övünerek tur attırıyor. 1965 yılında Hindistan Seferi’nin maddi desteğinden sonra ise 24 Ocak 1965 tarihinde hayatını kaybeden Winston Churchill anısına İngiltere, ODTÜ Kütüphanesine 1000 ciltlik kitap serisi bağışlıyor.
                 Aynı yıllarda kitabın ilk basımı toplatılıyor. Kitapları toplatanlar, yasakları koyanlar ve gökkuşağının düşmanları hala aramızda isim ve şekil değiştirerek yer alıyor olmasına rağmen gelen bahar pırıltısı ne ODTÜ’de, ne bozkırda, ne de Türkiye’de engellenebiliyor    
Van Gogh Müzesi: Van Gogh’un ‘Badem Açan Çiçek Ağacı’, ‘Patates Yiyenler’, ‘Ayçiçekleri’, ‘Arles’teki Yatak Odası’, ‘Otoportre’ gibi çok bilinen tabloları ile beraber birçok eserinin yer aldığı Hollanda’nın başkenti Amsterdam’da bulunan müze.
Royal Ontario Müzesi: Kanada’nın en büyük müzesi olmakla birlikte Kuzey Amerika’nın da en büyük müzelerinden biri olan sanat, dünya kültürü ve doğa tarihi müzesi.
Ulusal Motor Müzesi: Nostaljik araba ve motorlarının sergilendiği İngiltere – Hampshire’de yer alan müze.
Cenevre Doğa Tarihi Müzesi: İsviçre’nin koleksiyonlarının neredeyse yarısını barındıran doğa tarihi müzesidir.
Temppeliaukio Kilisesi: Finlandiya’nın başkenti Helsinki’de yer alan ve yapımı 1969 yılında bitmiş olan harika akustiği ile genellikle konser alanı olarak da kullanılan kilisedir.
Dünya’yı değiştirmeyi kendine ilke edinmiş ODTÜ, kütüphanesi ile de daha ilk zamanlarda Dünya’nın birçok sanat merkezi ve sanat eseri arasından sıyrılıp göz bebeği oluyor ve yaşama katkısını kitap ile, umut ile, sevda ile ilk günden itibaren ciddiyetle devam ettiriyor.
NOT: BU YAZI ODTÜ KÜTÜPHANESİNDE YAZILMIŞTIR.
https://yazhocam.com/kampus/odtu-tarihi-kutuphane-bolum-4/
“Ankaralıların Göz Bebeği Mekanlar” serisinin 2. bölümü ortaya karışık seçeneklerden oluşuyor. Ne demek bu derseniz şöyle ki, üçüncü dalga kahvecisinden barına, çikolatacısından vegan mutfağına kadar uzanan 6 mekanın sıralandığı “ortaya karışık seçenekler” diyebilirim. Uzun yıllardır hizmet veren Ankara’yla özdeşleşmiş mekanları da içinde barındıran bu bölümde her mekan için tatmanız gereken lezzetleri de ekledim. Keyifli okumalar!
Adres:Kavaklıdere Mahallesi, Kızılırmak Cd. No:17, 06680 Çankaya/Ankara
Adres: Kavaklıdere Mahallesi, Bestekar Cd 36/A, 06680 John F. Kennedy Caddesi/Çankaya/Ankara
Adres: Kavaklıdere Mahallesi, Tunalı Hilmi Cd 114/K, 06680 Çankaya/Ankara 
“Kıtır’ın Üstkat’ı” olarak bilinen kardeş mekanımız. Kıtır’a kadar gelmişken Üstkat’a uğramak elbette olmazdı diye düşünüp buraya da yer vermek istedim. Tunalı’ya gidildiğinde yemek yemek için akla ilk gelen yerlerden biri haline geldi zaman içinde. Bunun sebebi leziz hamburgerleri, pizzaları ve tabii ki kokteylleri. Bunların dışında gayet zengin bir menüye sahip olan Üstkat’a uğradığınızda balkonunda oturup Kuğulupark’a karşı yemek yemenin tadına varmalısınız!
Adres: Remzi Oğuz Arık Mahallesi, Tunalı Hilmi Cd 114 J, 06680 Çankaya/Ankara
Adres: Çankaya Mahallesi, Tunus Caddesi No:49 Çankaya / Ankara, Giris Bina Yanindan Bahceye…, 06680 Ankara
https://yazhocam.com/genel/ankaralilarin-goz-bebegi-mekanlar-2/
Birkaç metre ileride, toprak patika iki koridora ayrılıyordu. Soldaki koridor birinci hatta çıkıyordu. Bu hat silahlı çarpışmanın en sert geçtiği yerdi. Günbegün şehit haberleri geliyor, içim içimi kemiriyordu. Kardeşlerimi kaybettiğim yetmezmiş gibi öz kardeşimin ölüm haberine de kendimi hazırlar olmuştum. Kardeşim birinci hatta görev alıyordu. İsmi Ferdi idi, daha 20 yaşındaydı. Yeni nişanlanmış aklı başında bir çocuktu. Yani bana hiç benzemezdi. Yabancı bir yüksekokula kabul edilmiş, kara kara nişanlısını nasıl geride bırakacağını düşünürken, çıkan savaş onun yarasına su serpmiş, derdini kökünden kazımıştı. Böyle bir durumda kaçıp gidemezdi ya. Ardımdan ne derler, diye düşünürdü kim bilir. Aslında bana kalırsa Hülya’yı da yurt dışına götürmenin bir yolunu bulabilseydi, burayı terk etmek için bir dakika bile beklemezdi. Haberden beş gün sonra ordu köyümüze ulaşmış, bizleri durumun ehemmiyeti hakkında bilgilendirmiş ve rıza sormaksızın alıkoymuştu. Hayır, bu görevden kaçacak değildik. Onlar beşinci gün gelmezse, biz altıncı gün onlara gitmiş olurduk ama ne bileyim işte… Aramızda çocuklar vardı, geleceğe dair umut dolu çocuklar, yuva kuracaklar. Memleketten ayrılırken, anam kardeşimle birbirimize göz kulak olmamızı istemişti. Yüzünü ne kadar endişesizmiş gibi göstermeye çalıştıysa da gözleri söylüyordu gerçekleri. Buna rağmen anacığım, bizden her zaman daha cesur olmuştu böyle vedalarda. Ayrılmadan önce birkaç sefer elini öptüm Hatice Sultanımın. Birkaç sefer o güzel gözlerine baktım. Bir sevgiliden ayrılmak kadar zordu şimdi arkamı dönüp gitmek. Yine de gitmek zorundaydım. Sıra eşimle vedalaşmaya geldiğinde, birkaç kucak mesafede bir süre duraksayıp, onu izledim. Belki, onunla ilk tanıştığım zamanlardaki gibi güzel gelmiyordu artık onu izlemek. Birlikte geçirdiğimiz acı, tatlı sekiz senenin ardından, birbirimizi yormuş, yıpratmış, sevgisiz kalmıştık ama yine de o gün… Ne bileyim? Pek güzel gözükmüştü gözüme. Zaten böyle zamanlar değil midir her şeye rağmen sevgiyi üstün kılan? Sarıldım. Kafamı saçlarının arasına gömüp, gizledim. Saçlarının kokusunu öyle bir çektim ki ciğerlerime, yıllarca sürmesini istedim. Savaş ne zaman biter, bilinmez. Boynunu ve yüzünü öptüm. Ah, ulan ayrılık! Bir bitişi başlangıca çeviren, sönmüş duyguları alevlendiren, ah ulan ayrılık!
Herkesin rahatlıkla görebileceği bir düzlükte ve birkaç talim tecrübesi olan her askerin kolaylıkla atış yapabileceği bir mesafeye doğru yaklaşıyordum. Son kez konuştum herkesle kafamda. İçimi döker adım anlattım ne kaldıysa. Uzun uğraşlar sonunda, ilk önce eşimin vesikalığını buldum sonra da sigara çıktı ortaya. Affet beni sevgilim. Daha önce çok fırsatım oldu ama inanmadım. Sigara öldürür diye koca harflerle yazmışlardı oysa. Düşman mevzilerinin on bilemedin on beş metre kadar ilerisinde durmuş, sevdiğimin fotoğrafını okşayarak sigaranın sonunu getirirken, ömrümü de onunla aynı kader hizasına sokmuştum. Eee, bir askerlik alışkanlığıdır aldı gitti beni. Sonra yine elimde o tanıdık sıcaklığı hissettim. Eşimin ellerinden gelen bir tanıdıklık değildi avuçlarımdaki. Daha yakın bir zamandan hatıraydı bana kalan. Sigaranın sonu gelmişti. Sonra sırasıyla sağ diz kapağımda, midemde, sol omzumda, tekrar midemde ve göğsümde bir sıcaklık hissettim. Bu sefer onun kolları arasında olduğuma kendimi iyice ikna etmek istemiştim. Ölüm ve düştüğüm toprak, o kokmuyordu ama yine de beni, onun gibi kucakladılar. Tesellimi onlardan buldum. Vücudumdaki deliklerden akan kanlar ile ruhum da akıp, özgürleşiyordu. Elimden düşürdüğüm izmarit biraz ötemde, gözlerimin hizasında cılız bir ateş halini almıştı. Bana doğru koşan yüzler gördüm. Hepsi aynı çehreye sahip, hepsi tanıdık, hepsi Ferdi… Göz kapaklarımla beraber söndü o cılız ateş, o soluk güneş. Her şey eş zamanlı, benimle beraber, kararıp kayboldular.     
https://yazhocam.com/kultur-sanat/cember/
ODTÜ’nün Türkiye’ye kattığı en değerli bilim insanlarından, bütün bir ulusu etkisi altında bırakan bir Ulus. Günümüzde neredeyse her üniversite öğrencisinin adını duyduğunda “Keşke ben de ondan ders dinleyebilseydim” diye içinden geçirdiği ; sosyoloji, felsefe, sinema, tarih, müzik ve matematik alanlarında olağanüstü bir bilgi birikimi ve anlatım gücüne sahip sosyolog, filozof, eleştirmen, yazar, çevirmen ve öğretim üyesi. Ulus Hoca’nın öğrencileriyle muhabbeti, bilgi birikimi, kendine ait mütevazılığı ve has kişiliği ürettiği özgün eserlerinin yanı sıra aklımızda ve gönlümüzde yer edinmesini sağlamıştı . Onu tanımış olmak ne de güzel bir ayrıcalık olsa gerekti. Kendisi bir asra aşkın bir süredir hayatta olmasa da aslında hala aramızda, onu tanıyabilmek hala mümkün aslında: yazdıklarını okuyarak, videolarını izleyerek, hakkında daha fazla bilgi öğrenerek, belki de bu yazı aracılığıyla.
Ulus Sedat Baker, 14 Temmuz 1960’ta Kıbrıslı bir ailenin çocuğu olarak Rusya’nın Leningrad şehrinde dünyaya gözlerini açtı. Babası Sedat Baker bir psikiyatr, annesi Pembe Marmara Kıbrıs’ın önemli ve sevilen şairlerindendi. İlginçtir ki Pembe Marmara Türkiye’nin ünlü şairlerinden Ümit Yaşar Oğuzcan ile, Oğuzcan’ın kendisine mektup içerisinde gönderdiği yüzükle nişanlanmıştı. Marmara’nın ailesi bu evliliğe izin verseydi bizler belki de Ulus Baker gibi dahi bir insanı tanıyabilmekten mahrum kalacaktık. Annesi için kapanan bir kapının ardından bir diğeri açıldı ve sonucunda Baker çocukluğunu Kıbrıs’ta geçirdi. Kıbrıs’ta olduğu dönemler süresince adadaki iki toplum arasındaki savaştan o da payını aldı. Evleri savaş dolayısıyla talan olmuştu, babası savaşta rehin alınmıştı ve ebeveynlerinin evlilikleri mutlu bir evlilik olarak adlandırılamazdı. Ne yazıktır ki annesini kanserden kaybetti, babası da evli sevgilisinin kocası tarafından bir otel lokantasında öldürüldü. Kahvaltı olarak bira tercih etmesinin, votka ve samsun216 müptelası olmasının temelinde, bu acımasız gerçekler vardı belki de. Adadaki savaş ve beraberinde getirdiği etkenler neticesinde Baker, ODTÜ Sosyoloji bölümünü kazanarak kendisini o güzel adanın dışarısına attı ve tıpkı anne – babası gibi bir entelektüel olma yolunda ilerledi. Mezun olduğu okulumuzda öğretim üyesi olarak çalışmaya başladı. Siyasi teori, kitle iletişim araçları, sinema alanlarında çalıştı ve Birikim, Toplum ve Bilim, Virgül, Sosyalizm ve Toplumsal Mücadeleler Ansiklopedisi’nde yazılar yazdı. Hegel’den, Spinoza’dan çeviriler yaptı ve ayrıca Deleuze çevirileri ile 20. Yüzyıl kıta felsefesini Türkiye’ye taşıdı. Okulumuzda bulunan GİSAM’da (Görsel İşitsel Sistemler Araştırma ve Uygulama Merkezi), Ankara Üniversitesi Siyasal Bilgiler Fakültesi’nde, İstanbul Bilgi Üniversitesi’nde, Özgür Üniversite’de sinema tarihi ve sosyoloji dersleri verdi.
Batı’dan devraldığımızı söylediği Spinoza felsefesini sadece teorik bir şekilde değil, aynı zamanda pratik bir şekilde uygulanması gerektiği düşüncesindeydi Ulus Hoca. Felsefe, yaşamı düşünmekti çünkü onun için, diğer bir deyişle bölünmez bir insan faaliyetiydi felsefeyle düşünmek, o da yaşamı bu yolla yaşıyordu zaten. Sürekli düşünerek, üreterek, Spinoza ve Deleuze başta olmak üzere birçok düşünür üzerine yazılar yazarak, bunları gelecek kuşaklara öğreterek geçirdi sadece kırk yedi yıllık olan kısacık ömrünü. 12 Temmuz 2007 tarihinde, böbrek ve kalp yetmezliğinden İstanbul’da, ‘Hüzün geriye kalandır biraz Blues dinleyin benim için.’ diyerek aramızdan ayrıldı Ulus Baker. Bir gün yolunuz Kıbrıs’a düşerse, Lefkoşa’da annesi Pembe Marmara’nın hemen yanında bulunan mezarını ziyaret edip Blues dinleyin onun için. Bir taraftan Bandista adlı müzik grubunun bu güzel insanın anısına bestelediği ‘Her Şeyin Şarkısı’ çalarken, Ulus Hoca’mızın yazdığı/çevirdiği eserlerde onunla güzel sohbetler edebilmeniz dileğiyle.
https://yazhocam.com/kampus/odtuden-gecenler-ulus-baker/
Sene 1956 ODTÜ henüz ODTÜ değilken, bir kampüs dahi yokken, Orta Doğu Teknoloji Enstitüsü, Milli Müdafaa Caddesi üzerinde, bugün hepimizin ODTÜ dolmuşlarına bindiği Güvenpark’ın yanında, iki katlı bir binada kuruluyor. Bir sene ardından meclisin arkasında yeni bir binaya taşındığında, işte o zaman THBT’nin tohumları atılıyor. Daha 1957’de halk müziği sevdalıları bir araya gelmeye başlıyor. 1958’de Halk Müziği Korosu, 1959’da Türk Halk Müziği Topluluğu, 1960’ta Türk Sanat Müziği Topluluğu kuruluyor. Çalışmalar TBMM’nin arkasındaki binalarda ayrılan bir odada devam etmekteyken, bir yanda barakalara en yakın yer olan Namık Kemal İlkokulu’nun koridorlarında Kars, Bolu, Ege, Sivas ve Gaziantep ekipleri çalışıyor. 1961 yılında ODTÜ Folklor Kulübü adı duyuluyor ilk kez. İlk başkan da Ferhat Selamoğlu. Biz ODTÜ THBT 1961 yılında kurulmuştur derken aslında dönüp baktığımızda bu tek cümleye sığmadığını görüyoruz kuruluşun. 1961 yılında yine TBMM arkasında yapılan barakalara geçiliyor. “Baraka devri” diyorlar bu döneme, 63’ün başına kadar çalışmalar buralarda sürüyor. Ara ara Namık Kemal İlkokulu’ndan sahne alınıyor, Milli Kütüphane’nin bodrumunda çalışılıyor.
Bu yıllarda topluluğun ilk müzik aletleri alınmaya başlanıyor. İlk bir akordeon ve klarnet Ulus’tan alınıyor.
İşte ilk büyük seyahat: 1965 Bağdat Gezisi. Bağdat Üniversitesi, ODTÜ’nün basketbol takımını davet ediyor, dönemin öğrenci işleri müdürü de “Siz de gelir misiniz?” diye soruyor ODTÜ TFK’ye (Evet artık Folklor Kulübü, Türk Folklor Kulübü oluyor.) . Ve on beş kişilik bir ekip oluşturuluyor Elazığ, Antep, Kars ve Van oynamak üzere. Bir otobüse doluşuyor basketçiler ve halk oyuncular ve gezi başlıyor. İyi kötü pek çok anıyla son bulan bu seyahati sayfalarca anlatıyor Bülent Çetiner; tipiye tutulmuşken sileceklerin bozulmasından, şoförün uyumaması için başında şarkılar türküler söylenmesine, pasaport dosyasının yolda bir yakıt istasyonunda unutulmasından, otobüsün köprü olmadığı için ırmağın içinden geçmesine kadar birçok ilginç olayın yaşandığını anlıyoruz. Maçlar sırasında spor salonunda ve Bağdat Büyük Tiyatro’da gösteriler yapılıyor. Tabi yollarda oynanan oyunların yeri ayrı!
65 yılında yapılan gösteriden de sonra topluluk 60 kişiyi buluyor. Yaz dönemi giriyor araya herkes tatilde, fakat bu büyük Avrupa seyahatine engel olamıyor! Rektörün teklifi üzerine gemiyle Avrupa seyahati hazırlıkları başlıyor. Geziyi düzenleyen Ankara Gazeteciler Cemiyeti’yle anlaşılıyor. Yaklaşık yirmi kişilik bir ekip oluşturuluyor ama nasıl… Kadın sayısı zaten az, yazın ortasında insanları toparlamak zor. Tamer Gök, staj yaptığı yerden üç kadın arkadaşını üç hafta boyunca çalıştırıyor, halk oyunu oynamayı öğretiyor onlara. Aylardan ağustos, önce Ankara’dan İstanbul’a gidiliyor, sonra da İzmir’e de uğranıyor ve S.S. Ankara Gemisi’yle Akdeniz limanlarına yolculuk başlıyor! (Pire, Napoli, Cenova, Roma, Nice – Cannes, Marsilya, Barselona, Palmo Mayorka, Tunus, Cezayir) Folklor Kulübü’nden başka, mehter takımı ve bir orkestra olduğunu öğreniyoruz gemide. Her limanda farklı kültürlerle tanıştıkları bu gezi için; “Tanıtım ve sevgi gezisi bu ve turistik gezi. Yani limana vardığımızda, oradaki Türk misyonu bir tanıtım toplantısı düzenleniyor ve gösteri yapılıyor.” diyorlar.
Cemiyetten rektörlüğe olumlu dönüşler yapılınca ikinci yıl yine davet ediliyoruz ve 67 yazında da gemiyle açılıyor Avrupa’ya doyamayan THBT’liler!
1966-1967 Eğitim yılı yükseliş dönemi oluyor topluluk için, sayıları 300 kişiyi buluyor! 67-68 döneminde Baran Asena başkan oluyor. Yeni ekiplerin kurulmasıyla yaklaşık on iki ekip yer alıyor topluluk bünyesinde. Bursa kılıç-kalkan, Sivas, Artvin bunlardan bazıları. Artık kıyafetler de yaptırılıyor ve yıllık bütçenin önemli bir kısmı bu iş için harcanıyor. Giysi satın alma, yaptırma bir iş haline gelip, insanların görev aldığı bir alan olmaya başladığı için “Giysilik Alt Birimi” oluştu deniyor. Hatta yavaş yavaş belge toplama işlerinin başlaması da bize güzel şeyler olacağını çağrıştırıyor! Bu sırada Halk Müziği Korosu da çalışmalara başlıyor, önce topluluk bünyesinden bir başkanla çalışan koro, ilerleyen zamanlarda ünlü bestekâr Erol Sayan tarafından çalıştırılıyor. Sömestr tatili de güzel değerlendiriliyor ve Diyarbakır’a bir kış gezisi düzenleniyor. Kar fırtınası, soğuk, otobüsün kötü durumda olması… Hiçbir şey yıldıramıyor ekiplerimizi. Ve bir dönüm noktası daha… “Neden Türkçesi varken Folklor?” diyoruz. (Folk halk, lore bilim demek olup halk bilimi demememiz için hiçbir sebep bulunmamaktadır.) Söylediklerine göre öz Türkçe akımı moda oluyor o yıllarda ve tüzükte de değiştirilerek topluluğun adı; Türk Halk Bilimleri Kulübü oluyor. Henüz topluluk da demiyoruz, THBK oluyoruz.
https://yazhocam.com/kampus/odtu-tarihi-thbt-bolum-3/
Kum saatini andıran ilginç tasarımıyla dikkatleri üzerine toplayan Chemex, tasarım harikası olarak kabul edilen ve Brooklyn Müzesi, Corning Cam Müzesi ve MOMA’da (Museum of Modern Art) sergilenen bir kahve demleme aparatıdır. Ayrıca Illinois Institute of Technology tarafından modern zamanların en iyi 100 tasarımından biri olarak seçilmiştir. Chemex tasarımları içerisinde cap sapı olanlar, ahşap tutacağı olanlar ve otomatik olanlar gibi modeller mevcuttur fakat en yaygını ve hoş görüneni bizce ahşap tutacaklı olanıdır.
   Chemex’te V60 gibi aynı kategoriyi paylaştığı demleme metotlarına göre belirgin bir şekilde daha kalın filtre kullanılır. Böylece demleme yavaşlar, aromalar zenginleşir, etkileşim artar ve daha gövdeli bir kahve çıkar    
V60 misali pour over yöntemiyle demlenen Chemex’te artan kahveyi sıcak tutmanın yolu, ısıya dayanıklı cam yapıyı bir ısıtıcıya yerleştirmek olabilir. Lakin bu benim pek de önerdiğim bir yöntem değil. Ne de olsa demlenen sıcak kahveyi bir daha ısıtmak kahvenin tadını negatif etkiliyor ve istenmeyen “acılaşma”ya yol açıyor. Benim buradaki tavsiyem, bir seferde içeceğiniz kadar kahve demlemek veya en azından termal bir termosta kahveyi muhafaza etmek olacaktır.
ODTÜ, Ankara ve İzmir’de mekân keşfi, menüleri ve yorumları için  Instagram:@oncekahvem
https://yazhocam.com/genel/%ef%bb%bfkahve-demleme-yontemleri-chemex-yontemi/
Ankara’da sevdiklerinizle bol sohbetli veya tek başına kafa dinlemeli vakit geçirebileceğiniz ve bu sürede eğlencenin, müziğin, yemeğin, alkolün en güzel sunulduğu mekanlardan 6 tanesini derledim. Keyifli okumalar!
Bar dediğimizde aklımıza gelen aşırı kalabalıklığı ve sıkışıklığı özellikle iç mekanda bulamıyorsunuz! İşte bu yüzden Newcastle, Ankara’da en sevdiğim yerlerden biri haline geldi.Hem bahçe hem iç mekan kapasitesi son derece iyi. Bana göre tek dezavantajı diğer mekanlara göre fiyatlandırmanın yüksek olması. Pek çok şubesi bulunmasına rağmen benim en sevdiğim şube kesinlikle Tepe Prime oldu. Menüsü oldukça çeşitli olan Newcastle’a gittiğinizde kokteyllerden Summer Crush’ı mutlaka denemenizi tavsiye ederim.
Adres: Mustafa Kemal Mahallesi, Dumlupınar Blv. Tepe Prime Avenue D:B Blok 266/B-01/02, 06510 Çankaya/Ankara
Kızılay’a gidildiğinde mutlaka uğranması gereken, size ülke değiştirmiş hissi yaşatan ender mekanların başında geliyor Soul. Mekanın iç tasarımı oldukça başarılı, Ankara’daki pek çok barların bistroya dönüştüğünü düşündüğümüzde bar sandalyelerinin bulunması da burayı sevmenize neden olabilir. Playlistine hayran olup elinizden Shazam’ı düşüremeyeceğiniz kaliteli bir mekandır. Hamburgerleri ve pizzaları için bile gidilecek olsa da serviste biraz gecikmeler yaşanabiliyor bunun çözümünü de servis kağıtlarına origamiler koymakta bulmuşlar 🙂 Soul’a gittiğinizde leziz pizzalarını tatmayı unutmayın!
Adres:Kavaklıdere Mahallesi, Olgunlar Cd. No:18, 06420 Çankaya/Ankara
Bar ve kafe şeklinde dizayn edilmiş mekanları seviyorsanız burası tam size göre diyebilirim. Bahçelievler 7.caddeden sıkılanlara ama yine de fazla uzağa gitmeyelim diyenlere alternatif bir mekan LP. Akşam saatlerinde bar, öğlen ise leziz kahveleri ile kafe şeklinde hizmet sunan bu mekanın, fiyat performans açısından yemekleri de oldukça lezzetli. İçeceğinizi yudumlarken harika kütüphanesinde de vakit geçirebilme şansı yakalayabileceğiniz LP’ye gittiğinizde İspanya tatlısı Churros’u ve London Refresher’i denemeden ayrılmayın derim 🙂 
Adres:Bahçelievler Mahallesi, Prof. Muammer Aksoy Cd No:51, 06490 Çankaya/Ankara
Adres:Yukarı Bahçelievler Mahallesi, No:, Azerbaycan Cd. No:115, 06490 Çankaya/Ankara
Adres:Barbaros Mahallesi, Tunalı Hilmi Caddesi, Bülten Sk. No:21/D, 06680 Çankaya/Ankara
Kapanış Saati:00:00
https://yazhocam.com/genel/ankaralilarin-goz-bebegi-mekanlar-1/
İmkanların, erişilebilirliğin ve sanatın çok daha kolay vücut bulup yetişebileceği diğer topraklara inatla Türkiye’de kurulan ilk amatör Çağdaş Dans Topluluğu ODTÜ topraklarından fışkırmıştır. Amatör bir grup öğrenci tarafından 1987 yılında kurulan Çağdaş Dans Topluluğu (ÇDT) her yıl kendi dansçıları tarafından yapılan özgün koreografiler ile çağdaş dansı tanıtmakla kalmayıp aynı zamanda yaratıcılık, doğaçlama, enstalasyon ve teorik çalışmalar, ses, ışık, dekor, kostüm ve makyaj konulu atölye çalışmaları da gerçekleştirmiştir ve hala Türkiye’nin tek amatör Çağdaş Dans Topluluğu olma özelliğini sürdürmektedir.
ODTÜ geleneğine sahip çıkan ve emeğe değer veren tüm ODTÜ topluluklarında olduğu gibi, Çağdaş Dans Topluluğu da dans eğitimini topluluğun eski üyelerinin deneyim aktarımı ile her sene yeni dansçılarına iletmektedir. Aynı zamanda dönem içerisinde gönüllü profesyonel dansçılardan, koreograflardan ve alanla ilgili akademisyenlerden de çeşitli konularda ders almakta ve sadece dans eğitimi ile kalmayıp çeşitli alanlardan beslenmektedir. 
Çağdaş Dans Topluluğu ayrıca amatör ruhla 1999 yılında Türkiye’nin ilk dans festivali olma özelliğine sahip Çağdaş Dans Günleri’ni düzenlemekle yetinmeyip sadece iki yıl içerisinde bu festivalin uluslararası boyuta ulaşmasını sağlamış ve dünyanın dört bir yanından gelen katılımcılara ev sahipliği yapmıştır. Çağdaş Dans Günleri’ne şimdiye kadar Fransa, İtalya, Avusturya, Slovenya, İngiltere, İspanya, ABD, İran, Hindistan, Hollanda ve Almanya gibi ülkelerden dans alanında birçok çalışmaya imza atmış isimler ve kuruluşlar katılmıştır.
Yani eğer çağdaş dans ile ilgileniyorsanız, herhangi bir dans türünde daha önce emek verdiyseniz, şimdiye kadar dans ile ilgilenme isteğiniz olduysa hatta ve hatta dans etmekten korkuyorsanız; bu seneki katılımınızdan sonra sıradaki Çağdaş Dans Günleri’nde ‘sanatçı’ olarak yer alma ihtimaliniz çok yüksek. 
ODTÜ Çağdaş Dans topluluğu sizi 16. kez kelimelerin bir şeyleri harekete geçirmekte kifayetsiz kalıp dansın başladığı noktaya, dansın insanın sadece bedenine değil aynı zamanda ruhuna da dokunacağına inanan anlayışla sizlere dansın sadece sahnelenmek adına değil insanların var etme ve var olma çabasına sunduğu katkıyı göstermek adına 2-3-4-5 Mayıs tarihlerinde Çağdaş Dans Günleri’ne davet ediyor. 2 Mayıs’ta ‘Kanatsız’ isimli performansı ile Mimarlık sahnesini açacak olan Çağdaş Dans Topluluğu’nun aynı gün açılış partisi de bulunmakta! O zaman dans!
Dünya Dans Günü ile başlayan bu ‘dans’ haftanız kutlu olsun! 
https://yazhocam.com/one-cikanlar/odtu-cagdas-dans-toplulugu/
Yine her iki pazar gününden birinde olduğu gibi cüzdanını ve evin anahtarlarını masasının üzerinden aldı, atkısını boynuna, paltosunu sırtına geçirdi.  Ayakkabılarının topuğuna basarak kapının eşiğinden merdivene doğru ilerledi. Önce, sağ ayağını ikinci basamağın üzerine koydu. İşaret parmağıyla topuğunun altına destek yaptı. Biraz debelendikten sonra, topuğunu ayakkabının boğazından geçirmeyi başardı. Parmağının üzerini kızartmıştı. Sol içinde aynı rutini gerçekleştirdi. Bu sefer daha başarılıydı. Herhangi bir parmağı daha kızarmadı.
Hafif kavisli ve yer yer deforme olmuş kaldırım taşlarının üzerinde yoluna devam ederken, gözlerinin ucuyla solunda kalan vitrinlere bakıyordu. Bir telefon hattı şubesi; dükkân tabelasında canlı renkler kullanılmış, yenilikçi bir fontla yazılmış ismiyle beraber, sanki dur durak bilmeden ilerlemeyi vaat ediyordu insana ve bir berber dükkânı; tabelası eski ihtişamını kaybetmiş, birçok mevsim atlatmış, ama tüm samimiyetiyle ben buralıyım der gibi duruyordu, hemen onun yanında. Berber bir yandan duvarın köşesine monte ettiği otuz üç ekran televizyonundan spor haberlerini takip etmeye çalışırken, önündeki koltukta oturan müşterisiyle konuşuyordu. Elleri tüm bu hengâmede, sanki ondan bağımsızmış gibi müşterisinin saçlarına ara makas atıyordu. Kimisi beceriyordu işte iki işi aynı anda yapmayı. O gün, havanın kapalı olması dükkânın içini daha dikkat çekici kılıyordu. Aydınlatmaya bakılacak olursa, tepede en az üç tane beyaz florasan vardı. Tahta kapının hemen sağ yanında duran askılıkta tek bir havlu asılıydı. Demek ki içerideki adam, berberin bugünkü ikinci müşterisiydi. Bunun üzerine aklına şu soru takıldı; hangi havalarda insanlar saçlarını kestirirdi? Buna biraz kafa yorduktan sonra, böyle günlerin daha yoğun geçmesi gerektiğini düşündü. O düşünedursun, ayakları yoluna devam etmiş, onu yeni bir sahneye itmişti. Bu kez adımları düzensizleşmemiş, hatta önüne bakmadan yürüdüğü halde ne o özensiz taşlara ne de yersiz engellere takılmıştı. Üstelik kimseye çarpmamıştı da. Birkaç blok daha geçtikten sonra, gözlerine, sol çaprazındaki ilkokul ilişti. Yavan bahçesi ve uzun parmaklıklarıyla hapishaneleri andıran bir ilkokul… Bu okulun bir özelliği vardı. Parlamentoda çoğunluk oluşturamayan hükümetler ne kadar sık aralıklarla değişirse, okul duvarlarının renkleri de o kadar sık değişiyordu. Bu sefer okul, onu fuşya pembesiyle karşılamıştı. Bir önceki karşılaşmada da aynı durumun yaşanmasına rağmen, sanki ilk defa yaşanıyormuşçasına gerçekleşmişti bu olay. Bu okulun ayrıyeten bir önemi daha vardı. Burası onun okuluydu. Hayatının yedi – yedi buçuk yılını burada geçirmişti.  Ciğerlerine, özellikle sol tarafını baskılayan ağır bir havanın dolduğunu hissetti. Kafasını sağa, iki şeritli yolun olduğu tarafa çevirdi. Bir süre bekledikten sonra, aldığı nefesten fazlasını verdi. Ciğerlerini boşalttı ve yürümeye devam etti. Bu durum onun biraz canını sıktı.
Ufalanmaktan neredeyse toz haline bürünmüş taşlarla kaplı basamaklara geldiğinde, kafasını yukarı kaldırdı. Duvarlarının sıvası dökülmüş, biraz ihtiyarlamış koca bir stadyum… O haliyle bile heybetli görünüyordu. Daha önce Kadıköy’de buna hiç benzemeyen, büyükçe bir tanesini görmüştü. Sevmemişti gösterişçiliğini. Gişeye ilerledi. Sıra yoktu. Dışarıda, gişeci haricinde altı kişi vardı. Biri arabasını park etmeye çalışıyordu. Tekerleğin ezdiği taşlar, hoşuna giden sesler çıkarıyordu. İki afacan çocuk güvenlik görevlisinin yanında duruyordu ve bir polis ıslanmak istemiyor olacak ki biraz daha içerde, taş sütunun altında bekliyordu. Ucuz kâğıda basılmış bileti cebine koyup turnikelere ilerledi. Görevli ondan bileti istemedi, hızlıca üzerini aradı, ceplerinde ne olduğunu sordu, sonrada turnikeden geçmesine izin verdi. Gözlerinin sevdiği renklerle buluşması ile arasında üç basamak vardı ama her seferinde o, tedirgin olmayı başarabiliyordu. Kapıdan kafasını çıkarıp tribüne baktığında, orayı hayal ettiğinden farklı bulmaktan korkuyordu. Tanıdığı hiçbir yüzü görememek ya da herkesi keyifsiz bulma fikri canını sıkıyordu. Çünkü hep gülünsün isterdi. Mutsuz olsa da gülebilmeli insan. Bu düşüncelerini yorgan altı ederek, hızlı bir şekilde basamakları adımladı. Önce kendine bir yer bakındı. Tanıdık bir yüz gördüğünde yanına geçti, selamlaştı. Evden çıkmadan önce kullanmayı kararlaştırdığı kelimeleri sarf etti. Aslında, ne bir şey sorası vardı ne de anlatası. Futbolcuların tünelden çıkışı da onun bu isteğini gerçekleştirmesinde yardımcı oldu. Seremoni yapıldı. Rakip takımlar birbirleriyle ve maçın hakemleriyle tokalaştılar. İlk önce top toplayıcılar ve güvenlik görevlileri yerlerini aldı, daha sonra futbolcular saha dizilimine uygun bir şekilde çim zeminin üzerini doldurdular. Hakemler de hazır olunca, başhakemin düdüğüyle maç başladı. Düdüğü duyana kadar insana rahatsızlık veren plastik koltukların ve insanların bu rahatsızlıklarını sık sık kıpırdanarak gidermeye çalışmasının, düdük ile beraber unutulduğunu gördü. Etrafına düzensiz aralıklarla yerleşmiş seyrek kalabalığı izlemeye başladı. Sol çaprazında, yetmişine merdiven dayamış iki eski futbolcu gözleriyle savunmadaki dört numaranın diktiği topu takip ederken, aralarında bir zamanlar futbolun nasıl olduğu hakkında hararetli bir nutuk kesiyor ve her uzun soluklu cümlenin ardından, kafa hareketleriyle birbirlerini onaylıyorlardı. Sağ tarafta, tribün demirlerinin önünde üç küçük çocuk vardı. Temponun düştüğü dakikalarda şakalaşıp gülüşmekte, birbirlerinin omuzlarını yumruklamaktaydılar fakat top ne zaman rakip kaleye yaklaşsa, içlerinden biri olduğu yerde zıplamaya başlıyor, diğer ikisi de demir tutamağı elleriyle sıkıca kavrayıp bir ileri bir geri, sabırsızca sallanıyorlardı. Gözleri son olarak sol paralelindeki orta yaşlı kadına ve onun yanındaki genç kıza ilişti. Kadın oturduğu yere ait değildi. Her an kalkacakmış gibi ucuna oturmuştu. Elleri dizine dayalı, düzensiz zamanlarda dizlerini ovuşturuyordu. Göz hareketlerinin hızı ve kaşlarının asimetrik hali onu endişeliymiş gibi gösteriyordu. Rakip takım oyuncusunun, takımın sekiz numarasına yaptığı sert faul sonrası gayriihtiyari yerinden kalkması ve sol elini alnına götürmesi, belli ki bir annelik iç güdüsüydü. Yanındaki kız hakkında güzelliği dışında hiçbir izlenim edinememişti. Sekiz numaranın ve orta yaşlı kadının herhangi bir yakını, akrabası ve tanıdığı olabilirdi. Skor tabelasına baktı. Dakikalar kırk beşi gösteriyordu. Dördüncü hakemde bir hareketlenme göremedi. Maçın hakemi saatini kontrol etti ve ilk yarıyı bitirdi. İlk yarıda, bu yaşananlar haricinde kayda değer hiçbir şey gerçekleşmedi.
https://yazhocam.com/kultur-sanat/doksan-arti-uc/
Tam adıyla Mustafa Kemal Kurdaş, 1920 yılında, Bursa’da doğmuştur. Balıkesir Lisesi’ndeki öğrencilik yıllarından sonra öğrenimine Ankara Üniversitesi Siyasal Bilgiler Fakültesi’nde devam etti ve buradan da 1943 yılında mezun oldu. Kariyerinde Maliye Müfettişliği/ Müfettiş Yardımcılığı/ Hazine Genel Müdür Yardımcılığı gibi görevlerde bulunan Kemal Kurdaş, 1956 yılında IMF’de çalışmaya başladı. 1960 Darbesi’nden sonra ülkeye döndü ve Maliye Bakanı olarak hükümette yer aldı, yeni anayasayı hazırlamakla yükümlü olan Kurucu Meclis’in de bir üyesi oldu. 1961 yılında, yeni hükümetin kurulmasının ardından aynı yılın Kasım ayında Turhan Feyzioğlu ve Seha Meray’dan sonra ODTÜ’nün üçüncü rektörü oldu. 1969 yılına kadar bu görevi üstlendi.
Bugünkü ODTÜ yerleşkesinin kurucusu ve alabildiğine uzanan bir bozkırdan, koca bir orman yeşerten Kemal Kurdaş, 19 Nisan 2011 tarihinde vefat etti. Ardında ekonomik politika ve kalkınma konulu birçok makale ve inceleme (Ekonomik Politikada Bilim ve Sağduyu, Ekonomik Politika Üzerine İnceleme-Yorumlar, Bitmeyen Gaflet-Türkiye Ekonomisinin Çöküşü), bir hatıra kitabı (ODTÜ Yıllarım – Bir Hizmetin Hikâyesi), birçok anı ve bizlere koca bir ODTÜ mirası bıraktı.
Nitekim aksini iddia edenleri, hatta kendisinin ‘’Ankara’da iğde kokuları altında yürüyeceğiz’’ sözlerine gülenleri haksız çıkartır ve alıç ağacına verdiği sözü tutar.
Bu olaydan tam bir gün önce, ABD Büyükelçisi Komer 15-16 milyon dolarlık bir Amerikan yardımını imzalamıştı. ODTÜ bu parayı beş yıl süreyle kullandı. Vietnam Savaşı’ndan sonra sosyalist kamp Türkiye’de de güçlenince, bu durum ODTÜ’ye de yansıdı. Çocuklar bir işe girdiler mi uç noktalarda davranıyorlar, doğaları o. Bizim başarımızı her kurum gibi Amerika da takip ediyordu. Ben de onlara yeterli ilgiyi gösteriyordum. Az değil, arada üniversiteye aktarılacak 15 milyon var. Israrla ODTÜ’ye gelmek isteyen Komer’i iki ay boyunca oyaladım. Gelişini gizli tutarım sanıyordum ama tutamamışım. Çünkü Türk İçişleri hangi saatte geleceğini dahi biliyordu. Arabanın yakılmasında Emniyet’in en az iki tane adamı var. Buna eminim. Çünkü bizim personel dahi yemeğe gelen adamın Amerikan Büyükelçisi olacağını bilmiyordu. Oysa biz yukarıdan arabanın yanışını seyrederken bir komiser rektörlüğü arayarak müdahale için izin istedi. Benim bilgim ve iznim olmadan okula girmişler ve Mimarlık Fakültesi’nde bir odaya yerleşmişlerdi. İzin vermedim. Birkaç dakika sonra bu kez İçişleri Bakanı Faruk Sükan aradı. “Üniversiteye çağırıp elçiye komplo hazırladın”, dedi. “Üç beş kendini bilmez yaptı”, dedim. “Elçinin hayatı tehlikede, 250 polisimle müdahale edeceğim”, dedi. “Polisinizi üniversiteye sokmam. Girerseniz kan dökülür”, dedim. Israr etti. “Elçinin hayatı ve emniyeti benim teminatım altında”, dedim. Telefonu kapattı. O olayları devlet düzenledi, buna eminim.
Yolculuğumuzun sonuna doğru gelirken tarihler 15 Ocak 2019’u gösteriyor. Peki bu tarih de ne alaka şimdi dediğinizi duyar gibiyim.  Bu tarih, Kemal Kurdaş anısına yapılan heykelin açılış töreninin düzenlendiği tarihtir. Büyük hicvi görüyor musunuz?
Kurdaş, K. (2004). ODTÜ Yıllarım: Bir Hizmetin Hikayesi. ODTÜ Yayıncılık.
https://yazhocam.com/kampus/odtuden-gecenler/odtuden-gecenler-kemal-kurdas/
Türk matematiği için tartışılmaz bir âlim olan merhum Prof. Dr. Cahit Arf’ın Almanya serüveni ve Türkiye’ye dönüşü sonrasında doktora çalışması için bulunduğu Göttingen Üniversitesi’ndeki profesörü Dr. Helmut Hasse ile yakın ilişkisi bugüne kadar temas edilmemiş önemli bir dönemdir. İstanbul Üniversitesi’nde Prof. Richard von Mises’in yanında asistan iken Maarif Vekâleti’nin açmış olduğu sınavdan kazandığı burs ile 1937 senesinde Almanya’ya giden Arf, 1939 yılında Dr. Arf olarak yurda dönmüş ve doktora danışmanı Prof. Hasse ile irtibatını 1975 senesine kadar kesmemiştir. Matematiğin yanında dünyevi konularda da fikir alışverişinde bulunan bu iki matematikçinin karışıklı kullandığı dil ise tam anlamıyla dostluk, saygı ve nezaket örneğidir. İlk kez 1955 senesinde Cahit Arf tarafından İstanbul Üniversitesi’ne davet edilen Helmut Hasse daha sonraki yıllarda yine Arf’ın telkini ile ODTÜ’de de misafir olarak seminerler vermiştir.  DLR – Alman Havacılık ve Uzay Merkezi’nde araştırmacı olarak çalışan Dr. Emir Öngüner’in keşfettiği Göttingen Üniversitesi’ndeki Hasse’ye ait hususi arşivdeki yüzlerce sayfalık mektuplarda önümüze önemli bir şahsiyet daha çıkmaktadır: Cahit Arf’ın hanımı tarih öğretmeni Halide Arf. Halide Hanım, örnek bir Cumhuriyet kadını ve öğretmeni olarak Hasse ile yazışmalarında Türk kültür ve tarihini Alman matematikçiye özenle aşılamaya çalışmıştır. Halide – Cahit Arf çifti ile ilişkisi yıllarca devam eden Hasse, diğer tanınmış matematikçilerden Wilhelm Blaschke ve Ernst Witt gibi ilmî çalışmalar için Türkiye’de bulunmuş, Türk matematikçilerin Avrupa’daki bilimsel çalışmalarına yardımcı olmuş ve Türk milletine beslediği saygı üzerine Türkçe öğrenerek mektuplarının önemli bir bölümünü Türkçe kaleme almıştır.  Emir Öngüner’in Hasse arşivinden seçtiği önemli mektuplar ışığında vereceği konferans çerçevesinde Arf çifti ile Hasse’nin ilişkileri üç ana sınıfta ele alınacaktır: 
https://yazhocam.com/one-cikanlar/halide-ve-cahit-arfin-almanya-mektuplari/
ODTÜ Uluslararası Bahar Şenliğinde yer alan  sanatçıların en sevilen parçalarını sizler için derledik.
https://yazhocam.com/kultur-sanat/spotify/33-odtu-uluslararasi-bahar-senligi/
https://yazhocam.com/kampus/odtu-kamuoyuna-duyurumuzdur/
https://yazhocam.com/kampus/33-odtu-uluslararasi-bahar-senligi-programi-aciklandi/
2013 Ankara DT ‘Teneke’ oyunu posteri 
Yaşar Kemal 1955 tarihli Teneke romanında, Çukurova’da bir Anadolu köyünde çeltik ağaları ile verilen mücadeleyi anlatır. Ağaların zulmüne karşı köylüler ve idealist bir kaymakam, adalete olan inançlarını  Ankara’ya giden bir heyete bağlamıştır. Lakin Ankara’dan ne bir haber vardır ne de bir ses. ‘Ankara hiç değişmez.’ sözü başlarda umut olarak kulaklarda yankılanırken ve insanları ayakta tutarken, romanın sonlarına doğru karamsarlığa bürünmüş acı bir gerçek olarak suratımıza çarpar. Evet, Ankara hiçbir zaman değişmemiştir. Ankara’nın Anadolu’ya yaklaşımı kitapta şu şekilde dile getirilmiştir:
“ZEYNO — Memed Alim, bunlarla hiç başa çıkılmaz. Ne Kaymakam çıkabilir, ne hükümet, ne de Ankara’daki başkumandan. Hiç kimse. Bunların eli kolu uzun, ta Amerikana kadar. Erneciklerin, öldüğün, süründüğün boşa gider. Onlar adama, bir parmak kadar çocuğa, bu Kaymakama çeltik kurutturmazlar… “
Ancak kitapta anlatılan olaylardan sonra, çok yakın bir tarihte Ankara’da bir şeyler değişmeye başlıyor. Bu değişim sadece Ankara’nın içerisinde de kalmıyor. 1960’larda Mimarlık ve Planlama öğrencileri ‘Yurtsever’ gelenek ile Çankırı Atkaracalar Köyü’nden Giresun Bektaş Yaylasına kadar Anadolu’nun dört bir yanına dağılıp her yaz kırsal bir bölgeye gidip buralarda köylerin ve köy yollarının geliştirilmesi adına gönüllü faaliyetlerde bulunuyorlar. Köyler için köy odası ve yönetim binaları yapmakla kalmayıp, motelden turşu fabrikasına kadar birçok proje gerçekleştirip hep birlikte ‘meslek insanlığı sahada öğrenilir’ mantığı ile tüm yapıları baştan aşağı kendileri inşa ediyorlar.
Yeni bir üniversite, yeni bir arazi veya yeni bir kurumdan ziyade, Türkiye’den izole bir şekilde oluşturulmaya çalışılan ortamda Türkiye’yi içine alan ve akademik başarının yanında sosyal aktivitelerin yer aldığı, yenilikçi ve yaratıcılığın ön planda olduğu, özgürlüğün, hak mücadelesinin ve paylaşımın temelini oluşturduğu bir kültür oluşmaya başlıyor. Mimarlık öğrencileri bu kapsamda, önceden de elde ettikleri galibiyetin verdiği cesaretle yaşlı akademisyenlerin bölümde kemikleşmesine karşı çıkıp hazır bir modelin altına girmektense kendi modellerini yaratmak için mücadele veriyorlar. 
Öğrenciler, asistanlar, doktorlar ve profesörler aynı odada sert akademik tartışmalara giriyorlar ve kapıdan çıktıklarında çok yakın arkadaş olarak hayata devam ediyorlar. Hatta 2000-2008 arası ODTÜ rektörlüğü görevinde bulunmuş Ural Akbulut bu konuyla ilgili ‘Bir öğrencinin rektörün dahi sözünü kesebileceğini ODTÜ’de öğrendim.’ demiştir.  
1961 yılında ise, Türk Halk Müziği ve Türk Sanat Müziği toplulukları çalışmalarına devam ederken yanında Türk Folklor Kulübü de kuruluyor. Ardından hepsi şu an Türk Halk Bilimi Topluluğu olarak bildiğimiz THBT’nin çatısı altında toplanıyor  ve THBT okulun öğrencileri tarafından kabul edilen ikinci resmi topluluğu oluyor.
ODTÜ’ye Dikilen İlk Ağaç 
22 Kasım 1961 tarihi ise ODTÜ’nün ODTÜ olma yolundaki en önemli etmenlerinden biri gerçekleşiyor ve gelmiş geçmiş en iyi rektör Kemal Kurdaş göreve geliyor. Göreve geldikten tam 1 gün sonra yani 23 Kasım’da Behruz ve Altuğ Çinici ile görüşüp yeni kampüsün işlemlerini hızlandırıyor. Ve 3 Aralık 1961’de yapılan sadece bir tane ahlat ağacının bulunduğu buğday tarlalarındaki ilk ağaç bayramına tüm kent davet ediliyor. Bildiğimiz ağaç dikme seferberliği ilan ediliyor. Davete elbette önce ODTÜ öğrencileri icabet ediyor. O dönemde öğrenci olan ODTÜ İnşaat Mühendisliği Bölümü öğretim görevlisi Dr. Engin Karaesmen, öğrenim gördükleri Meclis’in bahçesindeki barakalardan ağaç dikmek üzere okulun kurulacağı araziye getirildiklerini söylüyor. Yüz otuz beş bin fidanın dikildiği ilk bayramdan sonra ağaçlandırma çalışmalarının yine bir plan dahilinde sürdüğünü belirten Karaesmen şunları da ekliyor : “Ağaçlandırma ofisi hafta içi araziyi ağaçlandırıyordu ve ağaçları suluyordu, ama ağaç sevgisini aşılamak için hafta sonları ağaçlar özellikle öğrencilere de diktiriliyordu.” 
  O yürüyüşle, Mimarlık Fakültesinin temel atma töreninden hemen bir gün sonra yani 12 Mayıs 1962’de yeniden London Times gazetesine haber oluyoruz:   
Mimarlık Fakültesi Planı – Bauen+Wohnen İsviçre Dergisi – 1965
11 Mayıs 1962’de dönemin Cumhurbaşkanı Cemal Gürsel‘in de katılımıyla Mimarlık Fakültesi binasının temel atma töreni gerçekleştirilir. İnşaası tamamlanacak  ve aynı zamanda ilk bölüm olacak olan Mimarlık Fakültesi binası aynı zamanda, diğer bölüm binaları tamamlanana kadar uzunca bir süre Rektörlük, Fen – Edebiyat Fakültesi, Mühendislik Fakültesi ve İdari İlimler Fakültesine de ev sahipliği yapıyor .
Ardından hazırlık sınıfının yeni yerleşkeye taşınmasına karar veriliyor ve bu doğrultuda aynı yılın yazında Mimarlık Fakültesi’nin kuzeyindeki alana 4 baraka inşa ediliyor. Ekim 1962’de yeni yerleşkede eğitime başlayan Hazırlık Sınıfı böylece yerleşkeye taşınan ilk birim oluyor. Lakin o günden bugüne hazırlığı bitiren hiç kimse bir daha okulun o bölgesine fazla uğramadığı için hazırlık ile ilgili rivayetler başını alıp gidiyor. Söylentilere göre bölgede hala barakalar bulunuyor, ilkel yaşam devam ediyor ve hatta mevcut halde okulda çok sayıda ibadethane bulunmasına rağmen insanlar ibadet edecek mescit bulamadığı için basketbol potalarının altında yaşamını sürdürüyor.
Öğrenci sayısı ise 1961-62 döneminde 1025’e yükseliyor. Bu süreçte çeşitli Avrupa ülkelerinden maddi yardımlar gelmeye devam ediyor ve teknik laboratuvar ihtiyaçlarıyla beraber  kitap  ve ağaçlandırma masrafları karşılanıyor.
1963 senesinde ise üniversitenin kuruluşundan itibaren maddi kaynak sağlamayı reddeden ve Birleşmiş Milletlere karşı tavır almış ABD fikir değiştiriyor ve okula Ford fonu üzerinden destekte bulunuyor. Öğrenci sayısı 1962-1963 döneminde 1274’e yükselirken 1 Ekim 1963’te yeni yerleşke Başbakan İsmet İnönü’nün katılımıyla eğitim ve öğretime açılıyor.
1963 yılında Mühendislik Dekanlığı yapan ayrıca 1970’de ODTÜ’ye geçici olarak rektör olup istifa etmiş birisi olan Mustafa Parlar, rektörün mütevelli heyeti tarafından, dekanların rektör tarafından ve bölüm başkanlarının dekanlar tarafından atandığı dönemde bölümlerin tüm üyelerini toplayıp ‘Ben demokrasiye inanıyorum, kendi bölüm başkanınızı kendiniz seçin.’ diyerek gösterdiği tepkiyle ODTÜ’nün şimdilerde alışkanlık haline gelmiş atanma ve atanmışlık kültürüne karşı duruşunun en güzel örneklerinden biri oluyor. 
1964 senesine gelindiğinde ise öğrenci sayısı 2 sene önceki sayının 2 katına çıkıyor ve 2100’e ulaşıyor. Aynı zamanda 1964 yılında öğrenciler ‘Yaz Hocam’ diyor ve Campus Observer adında İngilizce gazete çıkarılmaya başlanılıyor ve yine o yıllarda Campus Times gazetesi de yayın hayatına başlıyor. Ancak hali hazırda hazırlık okuyanlar, repeat olanlar ve henüz İngilizce 101 ve 102 dersini vermemiş olanlar çok olacak ki gazete öğrenciler tarafından çok anlaşılamıyor  ve yayım hayatı kısa sürüyor.
Bir ilginç olay da zamanında Judo Topluluğu kurulmuş ve öğrencilere Judo Federasyonu’nun ilk seçilmiş başkanı olan Natık Canca ve Nazım Canca ders vermiştir.
Bilim Ağacı ODTÜ Atatürk Anıtı Yarışmasını Kazanıyor!
24-26 Aralık 1965 tarihleri arasında 27 projenin katıldığı bir ODTÜ Atatürk Anıtı Yarışması düzenleniyor.
1965 yılında yerleşkeye konulmak üzere açılan Atatürk Anıtı Yarışmasında ikinci gelen proje, Rektör Kemal Kurdaş‘ın isteği üzerine 1966 yılında müellifleri heykeltıraş Tamer Başoğlu ve mimar Ersen Gürsel tarafından yapılıyor.
 Tamer Başoğlu ise heykeli şöyle anlatıyor: ‘Bu anıt, Türkiye’de Atatürk ve devrimlerini soyut olarak anlatan ilk heykeldir. Bu heykelde yıkık ve viraneye dönmüş bir Anadolu şehrinde dinamik ve güçlü bir kök üzerinde atom bombasının mantar şeklinde patlayışını andıran Atatürk ve devrimleri anlatılmak istenmiştir. Heykeldeki her uç Atatürk’ün devrimlerini sembolize etmektedir. 
1966 yılında ise bozkırın, ormanı burnunda üniversitesi artık 10. Yılını kutluyor. Öğrenci sayısı 5 sene önce 500 olan üniversite’de şu anda sadece 4000 bin lisans öğrencisi bulunuyor. Ayrıca Şehir Bölge Planlama bölümü de bu yıl kuruluyor. 
Aynı yıl, aynı zamanda 6. yılını kutlayan ODTÜ Oyuncuları, ülkenin de ilk tiyatro şenliği olan  ‘Amatör Tiyatrolar Şenliği’ni düzenliyor. Şenliğe Samsun’dan Edirne’ye Tarsus’tan Erzurum’a kadar ülkenin her yerinden amatör tiyatrolar katılıyor. Tiyatro şenliğinde tiyatroyla aynı zamanda ‘Türkiye’nin hali ne olacak?’ diye de tartışılıyor. Yani, günümüzde de ODTÜ’de devam ettiği gibi, bilim üretmek adına üniversitede okuyan öğrencilerin sanatı halka ulaştırma gayesinde bile, Türkiye’nin sorunlarına eğilme ve çare bulma çabası yer alıyor. Dayanışmanın ve paylaşmanın kalesi olan ODTÜ aynı zamanda tüm Anadolu’ya bağrını açıyor, bozkırda hepsine ev sahipliği yapıyor.
Dayan iş ile.
https://yazhocam.com/kampus/odtu-tarihi-kurulus-bolum-2/
12 Nisan Cuma günü gelen kutumuza düşen bir Rektörlük fermanı ile bu yıl otuz üçüncüsü gerçekleşecek olan ODTÜ Uluslararası Bahar Şenliği’nin “mevcut teknik ve idari olanaklar ile gerçekleştirilmesi mümkün olmadığı” gerekçesiyle iptal edildiğini öğrenmemiz ve ardından yaşananlar artık herkesin malumu[1]. Rektörlük’ün hiç de arzu etmeyeceği bir biçimde, şenliklerin toplumun geniş kesimleri tarafından sahiplenilmesi ile oluşan kenetlenme hâli ve meselenin sosyal medyada en çok konuşulan hadise hâline gelmesi, ODTÜ’nün ve şenliklerin önemini hepimize bir kez daha hatırlattı. Böylesi bir dayanışma ve kenetlenme hâlini, herhalde en son Gezi’de yaşamıştık. Bu bile tek başına yaşananların önemini anlamak açısından kritik[2].  Meselenin bu kısmı -ayrıca tartışmaya gerek olmakla birlikte- bu yazının konusu değil. Bu yazıda cevabını arayacağımız soru şu: ODTÜ Rektörlüğü (ya da Verşan Kök diyelim), 32 yıldır -öyle veya böyle- gerçekleştirilen bir bahar şenliğini, bu denli tepki alacağını bile bile neden ‘teknik ve idari olanaklar’ gibi komik bir bahanenin arkasına saklanarak iptal etmek istiyor? Başka türlü sormak gerekirse: Verşan Kök kimden korkuyor? 
1987 yılının Mayıs ayındaki 10 gün süren ilk ‘festival’ ile tohumları atılan ODTÜ Uluslararası Bahar Şenliği, o günden bugüne Uluslararası Gençlik Topluluğu’nun (UGT) öncülüğünde ve ODTÜ Rektörlüğü’nün desteğiyle gerçekleştiriliyor. Türkiye’deki üniversitelerde düzenlenen bahar şenliklerinin öncüsü olması bakımından da önemi büyük olan bu şenlik, ODTÜ Bileşenleri tarafından ilk günden itibaren bir gelenek olarak sahiplenilerek yaşatılıyor. ’87 yılındaki ilk şenlikte Rektör Prof. Gönlübol, şenliğin önemini “öğrenciler tarafından organize edilmesi, onlar tarafından yürütülmesi ve başarıya ulaştırılması” sözleriyle ifade ediyor[3]. Gerçekleşen bu ilk şenlikte halk oyunları, tiyatro, sinema gösterimleri gibi kültürel ve sanatsal etkinliklerin yanı sıra şenlik süresince açık tutulan panayırda öğrencilerin kendi üretimlerini satışa sunduklarını da görüyoruz. Düzenlenen sportif etkinlikler ve konserler de cabası…
Esasen işin bu ‘tarihi’ kısmını artık hemen herkes biliyor. 32 yıl önce başlayan ve gelenekselleşen şenlik, zaman zaman Üniversite yönetimi tarafından çeşitli bahanelerle engellenmeye çalışılsa da ODTÜ Bileşenlerinin bu geleneğe sahip çıkması ile şenlikler bir şekilde gerçekleştiriliyor[4]. Nitekim bir süredir Devrim Stadyumu’ndaki ‘büyük konserlere’ hapsedilme tehlikesi ile karşı karşıya kalan şenlikler, -Türkiye gündeminden de bağımsız olmayan bir biçimde- şimdi de tümüyle yok edilmek isteniyor. Bir önceki Rektör döneminde başlayan çeşitli engelleme girişimleri, kayyum Rektör Verşan Kök ile birlikte doruğa ulaşmış durumda. Geldiğimiz noktada artık şenlikler tümüyle ‘olanaksız’ hale getirilmek isteniyor.
Bir özgürleşme süreci olarak Şenlik 
Bu noktada sorulması gereken soru şudur: ‘alt tarafı bir şenlik’ neden bu kadar gürültü koparmaktadır? Bu sorunun yanıtını aramak için, hızlı bir atlayış ile 1895-1975 yılları arasında yaşamış Rus filozof ve edebiyat teorisyeni Bakhtin’e gidelim. Dil felsefesi üzerine yazdığı yazılarında Bahtin, “merkezcil güçler” (centripetal) ile “merkezkaç güçler” (centrifugal) arasında bir ayrım yapar. Birinciler, yani merkezcil güçler, yaşamın akışını düzenleyip kalıplara sokarak bütünleştiren merkez yönelimli güçler iken, ikinciler, yani merkezkaç güçler ise merkezileşmeden kaçan, bütünselleştirilemeyen ve sabitlenemeyen dilsel ve anlamsal ögelerdir[5]. Bakhtin’e göre, orta çağ popüler kültürünün önemli bir ögesi olan karnaval, “merkezileşmeden kaçan, bütünselleştirilemeyen ve sabitlenemeyen” bu dilsel ögelerin en sahih biçimde ifadesini bulduğu yerlerdir. Karnaval, olanca groteskliği, “iğrençliği” ve zındıklığıyla, egemenlerin monolojik dilini görelileştirir, alaya alır, altüst eder; tüm toplumsal ayrıcalıklara, dokunulmazlık iddialarına, normlara ve yasaklara avamî bir kahkahayla yanıt verir[6]. Onun anlayışında karnaval, yaşamın merkezcil bir yapıya sahip olduğu fikrinin yadsınması ve çok-seslilik üzerine bir anlayışın öne sürülmesini mümkün kılar. Başka bir deyişle, Bahtin’in karnavalda bulduğu şey Dünya’yı ters yüz etme potansiyelidir. Ona göre bu potansiyelin kendisinin özgürleştirici bir işlevi vardır ve bu bize Dünya’nın başka türlü de kurulabileceğini göstermesi bakımından önemlidir.
Bahtin’in sözünü ettiği türden karnavalesk bir damarın, ODTÜ şenliklerinde de olduğundan söz edebilir miyiz? Kayyum Rektör Verşan Kök’ün, tepkiler sonrası Deniz Zeyrek’e yaptığı şu açıklama bir fikir verebilir: “Öncelikle biz şenlikleri iptal etmedik. Tam aksine biz UGT’li öğrencilerle Devrim Stadı konserleri de dahil her konuda anlaştık. Ancak sonra bu grup LGBT, Marksist, Aşırı Sol, HDP gruplarla toplantı yapıp bu karardan vazgeçtiler” [7].  ODTÜ Şenliği’ni 32 yıldır yukarıda adı anılan grupların da içinde olduğu, çok daha geniş bir yelpazeden ODTÜ öğrencilerini kapsayan bir toplam organize etmektedir; bu sene de 32 senedir yaptıkları yerlerde, benzer olanaklarla yapmak istemişlerdir; ancak ODTÜ Rektörü, okulun “her yerini” kullanıma kapatan, okulu adeta açık hava hapishanesine döndüren başka açılış etkinliklerinde herhangi bir sakınca görmezken öğrencilerin 32 yıldır kullandıkları alanları öğrencilerin erişimine kapatmıştır. Kayyum Rektör, bu geniş toplam içerisinden bir kısmını kriminalize etmek, geri kalanını ayrıştırmak, bölmek ve yalıtmak maksadıyla böyle bir açıklama yapmıştır. Açıklamada adeta Marksist olmak, LGBT olmak ya da HDP’yi desteklemek bir toplumsal suç; en iyi ihtimalle kast sisteminin altlarında yer almanıza neden olan -“affedersiniz”- bir kusur olarak nitelenmiştir. 
Her şeyin olması gerektiği gibi gittiği bir şenlik sürecini bozan, bütün kötülüklerin sorumlusu olarak nitelenen bu “LGBT, Marksist, Aşırı Sol, HDPli” gruplar, Bahtin’in sözünü ettiği egemenlerin monolojik dilini alaya alan, tüm toplumsal ayrıcalıklara, dokunulmazlık iddialarına, yasaklara ve normlara avamî bir kahkaha ile yanıt verenler olabilir mi? ODTÜ rektörünün açıklamaları son derece siyasidir; “Kral çıplak!” diyenler hedeftedir.
Ayrıca bu listenin böylesi aşağılayıcı bir biçimde bir araya getirilmesi esasen çok yeni de değildir. Hitler’in üstün Alman ırkını yaratmak üzere toplumdan temizlemek istediği grupların listesi de üç aşağı beş yukarı buna benzerdir. Martin Niemöller bu listenin tamamını değilse de oldukça simgesel bir dökümünü bugün çeşitli Holokost anıtlarında yazılı bulunan pek meşhur sözlerinde ifade etmişti. ODTÜ’nün kayyum Rektörü’nün tercih ettiği bu strateji bugün hem oldukça popüler bir siyasal davranıştır hem de stratejiyi bu ve buna benzer listelerin şeytanlaştırılması üzerine kurmak, sorumluluktan sıyrılmanın oldukça kolay bir yoludur. Althusser’in mealen “sınıf mücadelesi sözcüklerin anlamı üzerindeki mücadeledir” biçiminde ifade edilebilecek önermesi, hükmünü şenlik tartışmalarında da yürütmektedir. Aslında şenlik diye tartıştığımız şeye dair argümanlar da tamamıyla bu mücadele evreni içinde şekilleniyor. Dolayısıyla tartışılan basit anlamda “teknik” bir şenlik tartışmasının ötesinde bir dizi siyasal ve toplumsal değerler toplamıdır. Süreç oldukça siyasaldır; tıpkı Gezi’den sonra “futbola siyaset karıştırılmasına engel olacağız” diyerek tarihin en politikleşmiş stadyumlarının ortaya çıkartılmasını anımsatmaktadır. Benzer bir analojiyle Verşan Kök de Fikret Orman benzeri bir Truva atıdır; başında bulunduğu camianın bir parçası olmakla kendini savunur, ancak dışarıdan atanacak bir kayyuma kıyasla beklentilere yanıt vermekte çok daha işlevseldir. Dahası demokratik süreçlerle göreve gelmemiştir, ODTÜ paydaşlarının esaslı “tercih”i değildir, son derece siyasal bir sürecin sonunda “atama” yoluyla gelmiştir.
Üstün bir ODTÜ ırkı yaratma tasarısı var mıdır bilinmez ancak O’nun tahayyülündeki ODTÜ, zamanın ruhunu ifade edebilecek bir benzetmeyle bilim hizmetinin satıldığı parlak vitrinli bir alışveriş merkezine benzemektedir. Bu yönüyle son derece piyasacıdır. Öğrencilerinin özgürce kullanamadığı sınıflarda sermaye kuruluşları rahatlıkla etkinlikler düzenleyebilmektedir. Toplumsal bir uğraş olan bilim üretimi, halkın değil sermayenin çıkarlarına göre şekillendirilsin, emrine amade hale gelsin istemektedir. ODTÜ’nün diğer bileşenlerinden de uysalca bu projeye uymaları beklenmekte, üniversite modern bir “köle pazarı”na dönüştürülmek istenmektedir. Öyle ki, buna itaat etmemeniz durumunda hak kazandığınız ödülleri bile almanız engellenebilir[8]. Dahası bu sermaye kuruluşlarının önemli bölümü savaş teknolojilerinin üretimine hizmet etmektedir. 
Geçen Cuma’dan bu yana ODTÜ’nün Uluslararası Bahar Şenlikleri üzerinden yaşanan tartışmalarda, Yeşilçam’ın klasiklerinden biri hâline gelmiş Hababam Sınıfı’nın epigrafta alıntılanan diyalogunu hatırlatan bir yön var. Kayyum Rektör Verşan Kök’ün, daha adaylık sürecinden bu yana dillendirdiği “ODTÜ’yü başka yönleriyle tanıtma” projesi, iktidar tarafından koltuk kendisine bahşedildiğinden bu yana yürürlükte. ODTÜ’yü, onu ‘temsil etmediğini’ düşündüğü bir grup ‘öteki’nden (Marksist, aşırı sol, LGBT) kurtarmak ve onu bilim, irfan yuvası hâline getirme projesi; bunlardan ikincisinin gerekliliği olarak ilkinin önerilmesi… Fakat kayyum Rektör’ün unuttuğu bir şey var: Üniversiteyi üniversite yapan, basitçe onun akademik başarısı, dünya sıralamasındaki yeri, ürettiği bilimsel makale sayısı değildir. Üniversite tam da üretilen bu akademik bilginin kendisinin dahi sorgulandığı, gerektiğinde bunlara itiraz edildiği yerdir. Dahası, bilimsel etkinliğin üretimini belirli bir sınıfın, bir zümrenin veya bir grubun hizmetine koşmak da onun toplumsal karakteriyle taban tabana zıttır. Üniversiteler halkındır. ODTÜ’nün geleneği, üniversitenin bu ruhunun taşıyıcısıdır. Verşan Kök şahsında iktidarların da korktuğu tam olarak bu ruhtur. 
Bu tutum karşısında ODTÜ bileşenlerinin “kayyum”a bir arada yanıt vermesi, en güçlü, kararlı ve neşeli biçimde Şenlik’i organize etmesi, şenliğin butik bir AVM etkinliğine dönüştürülmesine ve ‘evcilleştirilmesi’ne izin vermemesi herhalde en ideal çıkış yoludur. Aksi takdirde “karnaval” özgürleştirici, katılımcı ve etkileşime açık bir edim olmaktan çıkıp tek kanallı, oldukça ticari ve son derece ‘tasarlanmış’ bir biçim alacaktır.
Not: Bir ‘taş yığını’ değil, ‘üniversite’ istediğimizi haykırmak; bizim olan şenlikleri geri almak için 16 Nisan Salı günü saat 13.30’da Rektörlük önünde buluşuyoruz.
[1] ODTÜ Rektörlüğü’nün iptal ettiği Bahar Şenliği’ne sanatçılardan destek, 13 Nisan 2019, BBC Türkçe.
[2] Murat Meriç, ODTÜ: Geleneğimizden geleceğimize uzanan yol, 14 Nisan 2019, Gazete Duvar 
[3] ODTÜ BAHAR ŞENLİĞİ 1987, YouTube (TRT kaydı) 
[4] Bu noktada 2015 yılındaki Rektörlük engeli ve ardından ODTÜ Öğrencileri tarafından ‘korsan’ bir biçimde düzenlenen ‘Alternatif Bahar Şenlikleri’ni hatırlatmak gerekir.
[5] Bkz: Mihail Bahtin, Vikipedi https://tr.wikipedia.org/wiki/Mihail_Bahtin
[6] Necmi Erdoğan, “Metinlerarasılık, Hegemonya ve Siyasal Alan”. “Toplum ve Bilim”, (1994), s.40-57
[7] Deniz Zeyrek, Prof. Kök: Anlaşmayı öğrenciler bozdu, 15 Nisan 2019, Sözcü
[8] “ODTÜ Rektörlüğü, TÜBİTAK Teşvik Ödülü’ne başvuran akademisyenden ‘Saray’a gitme sözü’ istedi”, 23 Şubat 2019, T24. 
https://yazhocam.com/kampus/senlik-meydan-okuyan-nese/
Feza Gürsey’in annesi Prof. Dr. Remziye Hisar (1902-1992) 1902 yılında Üsküp’de doğmuştur. 1919’da Çapa Kız Öğretmen Okulu’ndan birincilikle mezun olan Remziye Hisar, öğretmenlik yapmak üzere Bakü’ye gitmiştir. Burada yolu Reşit Süreyya Gürsey ile kesişen Remziye Hisar; sonrasında, Avrupa’da kadınların pek azının eğitim görebildiği bir dönemde, Paris Üniversitesi Kimya Bölümü’ne kabul alıp, lisansını burada tamamlamıştır. 1930 yılında Sorbonne’da kimya doktorasına başlamış ve 3 yıl içinde bitirmiştir. Ankara Hıfzıssıhha Enstitüsü, İstanbul Üniversitesi ve İstanbul Teknik Üniversiteleri’nde görev alıp 1959 yılında profesör unvanını almıştır.
Paris’te Jeanne d’Arc okulunda eğitim hayatına başlayan Feza Gürsey, Türkiye’ye dönmelerinin ardından Galatasaray Lisesi’ne devam ettikten sonra 1940 yılında buradan birincilikle mezun olmuştur. Galatasaray Lisesi’ndeki eğitimi esnasında fizik öğrenmeye karar veren Feza Gürsey, 1940 yılında İstanbul Üniversitesi Fen Fakültesi’ne kabul edilmiştir. 4 senelik eğitiminin ardından Fizik-Matematik bölümünden lisans diplomasını birincilik ile almıştır. Akademik hayatına İstanbul Teknik Üniversitesi’nde fizik asistanı olarak başlayan Feza Gürsey, bu esnada Milli Eğitim Bakanlığının İngiltere’ye doktora öğrencisi göndermek için açtığı sınavı kazanarak burada eğitim görmeye hak kazanmış ve 1945 yılında Imperial College’da doktora çalışmalarına başlamıştır. İngiltere’deki eğitimi süresince Londra’nın zengin kültür ortamı ve entelektüel dünyası ile etkileşim içinde olan Feza Gürsey’in yaptığı önemli bilimsel çalışmalar dünyanın önemli fizik dergilerinde yayımlanmıştır.
Doktora eğitimini bitirdikten sonra İstanbul’a geri çağırılan Feza Gürsey, Cahit Arf’ın da desteği ile İstanbul Üniversitesi Matematik Kürsüsü’ne asistan olarak tayin edilmesinin ardından 1953 yılında bu kürsüye doçent olarak atanmıştır. İstanbul Üniversitesi’nde bulunduğu sırada tanıştığı, üniversitenin Fen Fakültesi asistanlarından, Süha Pamir ile 1952 yılında evlenmiştir. 1954 yılında doğan çocukları Yusuf Gürsey de sonrasında anne ve babası gibi bir fizikçi olarak Brown Üniversitesi’nden doktorasını alacak ve Orta Doğu Teknik Üniversitesi’nde doçent olacaktır. 
1957 yılında ABD’de Brookhaven Ulusal Hızlandırıcı Laboratuvarı’nda dönemin önemli konularından olan elektrodinamik üzerinde çalışmalar yapan Feza Gürsey, bunun yanı sıra Columbia Üniversitesi’nden ve Princeton İleri Çalışmalar Enstitüsü’nden dünyanın en önemli araştırmacıları ile çalışmıştır.
1977 yılında, parçacık fiziğine katkılarından ötürü Opphenheimer Ödülü’nü alan Feza Gürsey, daha sonrasında ODTÜ’den ayrılışına duyduğu üzüntüyü öğrencilerine şöyle dile getirecektir: “Ödülün Yale ile Harvard arasında paylaşıldığı yazıldı. İsterdim ki, ODTÜ ve Harvard arasında paylaşıldı desinler.”.
Bu ödüle layık görülmesinin ardından Yale Üniversitesi’nde önemli bir kürsünün profesörlüğüne seçilen Feza Gürsey; bunun devamında Einstein Madalyası, College de France Madalyası, Wigner Madalyası ve daha birçok ödül aldı. 1991 yılında, emekliliğinin ardından Boğaziçi Üniversitesi’nde bulunduğu sırada, yakalandığı kanser hastalığı sebebiyle görevini sürdüremedi. Tedavi için gittiği Yale Üniversitesi Hastanesi’nde 1992 yılı 13 Nisan günü hayata veda etti.
Bugün, aramızdan ayrılışının 27. yıl dönümünde, ODTÜ’ye ve bilime olan katkılarından ötürü, Feza Gürsey’i sevgi ve hürmetle anıyoruz.
https://yazhocam.com/kampus/odtuden-gecenler/odtuden-gecenler-feza-gursey/
Bugün Türkiye’de internetin 26. yılı! Peki buralara nasıl geldik? ODTÜ’den başlayan Türkiye’nin internet serüveni, ülkemize interneti getirenlerin yaşadıklarına şöyle bir göz atmak ister misiniz?
Öncelikle internet dediğimiz şeyin dünyadaki gelişiminden biraz bahsedelim. 1980’lerin başında, dünyanın çeşitli yerlerinde akademik çalışmaların paylaşımı için küçük çaplı özel ağlar kuruldu. Bunlardan bazıları Amerika’da IBM teknolojileri kullanılarak kurulan BITNET(Because It’s Time NETwork) ve Avrupa uzantısı olan EARN(European Academic and Research Network) olarak geçer. Bu ağa Türkiye’de yine IBM’in girişimleri ile ilk olarak 1986 yılında, Ege Üniversitesi bağlandı. Daha sonraki yıllarda ise yine IBM’in destekleri ile  Anadolu, Yıldız, İstanbul Teknik, Boğaziçi, Fırat, Orta Doğu Teknik, Bilkent ve İstanbul Üniversiteleri bağlandı.
Bu bağlantılar, günümüz teknolojileri ile kıyaslandığında inanılmayacak derecede yavaş kalıyorlar. Şöyle ki, Ege Üniversitesi’nin EARN ile bağlantısı saniyede 9600 bit gönderim/alım hızına sahipti. Şu günlerde ODTÜ kampüsü içindeki yurtlarda kalan öğrencilerin 1 megabyte’lık bilgiyi 30 milisaniyede alabilirken, bağlantının ilk yıllarında saf bağlantı ile bile almaları 15 dakika sürüyordu. Üstelik bağlantıyı yalnızca bir kurum kullanmadığı ve hava şartları her zaman uygun olmadığı için düşük çözünürlüklü bir resmin gönderimi saatler sürebiliyordu.
Sıradaki adım ise internetin tüm Türkiye’ye yayılmasıydı. Küçük çaplı (100 civarı kullanıcılı) servis sağlayıcılar ve büyük ihalelerle dolu karışık bir döneme girildi. Merak ve talebe cevap vermek adına ODTÜ ve TÜBİTAK’tan PTT’ye(TürkTelekom) bir öneri sunularak internetin dağıtımı için ortak bir proje yapılması fikri ortaya atıldı. Fakat süreç içinde çıkan anlaşmazlıklar ODTÜ ve TÜBİTAK’ın farklı görüşlere yönelmesine yol açtı ve TÜBİTAK projeden çekildi. PTT ise güvendiği iki kurumun arasında kaldı. Ayrıca 1994 yılında kriz nedeniyle devletin yatırım yasağı vardı. PTT’nin bu süreçte gözlemci olabilmesinin tek koşulu “gelir paylaşımı” modelli bir ihale açarak projeyi biraz da özelleştirmekti. Böylece süreç TUR-NET projesini doğurdu. ODTÜ ise Amerikan iletişim şirketi Sprint ve Türkiye’den uydu üretimi yapan SATKO ile olan ihaleyi kazandı.
Nice internetli senelere!
https://yazhocam.com/bilim-tekno/turkiyede-internetin-dogusu/
Kurumlar; binalar, sayılar, tarihler ve başarılardan ibaret değildir. Binaları ve tarihleri anlamlı kılan dökülen terler, omuz omuza verilen mücadeleler, ilk gülümsemeden son gülümsemeye kadar var olan anılar; sevgi, bilim, sanat ve özgürlük adına çekilen acılar ve bunları kültürün parçası yapan asla unutulmayacak olan insanlardır. 
Yoksa kim tahmin ederdi bundan 63 sene öncesinde, kurak topraklar üzerine inşa edilmesi planlanan bir okulun ‘memleket derdi’ ve ‘orman’ kelimelerini aynı anda barındırabileceğini? Kim tahmin ederdi Türkiye’ye karşı dahi silah olarak kullanılması planlanmış bu üniversitenin bu amaçları güdenlerin elinde patlayacağını ve hala patlamakta olduğunu? Kim tahmin ederdi Türkiye’den izole bir şekilde oluşturulmaya çalışılmış bu üniversitenin her türlü hak mücadelesinde ülkenin tam kalbinde yer alacağını ve hala almaya devam edeceğini?
Orta Doğu Teknik Üniversitesi’ni ve kültürünü anlamak için aynı zamanda kurulduğu temelleri de anlamak gerekir. 1953 yılında UNESCO ve Türkiye Cumhuriyeti’nin fikir alışverişi ile birlikte şekillenmeye başlayan Orta Doğu Teknik Üniversitesi projesi, ilk başta bir mimarlık okulu olarak planlansa da zamanla tüm Orta Doğu ülkelerinden gelen 15 bin öğrenciyi eğitmeyi amaç edinen dünyadaki en iyi eğitim kurumlarından biri olma niyetine dönüşmüştür. O dönüşüm hikayesi ise çok ilginçtir ki şu şekilde oluyor: 1954 yılında Charles Abrahams BM uzmanı olarak Ankara’ya gelip incelemelerde bulunuyor. 2 aylık inceleme sonucunda Mimarcılık ve Şehircilik okulu kurulmasını tavsiye ediyor. 
Hatta Charles Abrahams bir bakanlık yetkilisi ile yemek yerken Vecdi Diker muhabbetlerine kulak misafiri olup lafa atlıyor. Okulda farklı branşlara da yer verilmesinin öneminden bahsediyor. Her ne kadar Charles Abrahams ikna olmayıp karşı gelse de Vecdi Diker inanılmaz bir adam. Amerika Missouri Üniversitesi mezunu yüksek mühendis, Karayolları Genel Müdürlüğü kurucusu ve aynı zamanda ilk genel müdürü. İleride Boğaziçi Üniversitesi’nin kuruluşunda da büyük rol oynayacak olan Vecdi Diker, İdari İlimler dahil her türlü branş olması için müthiş bir mücadele örneği gösteriyor ve sonradan da Türkiye’ye 2 kere gelecek olan Harold Stassen’i Amerika’ya giderek büyük bir heves ve hayal gücü ile bu fikre ikna ediyor. Vecdi Diker’in hevesi ise şu anki adı The Times olan London Times gazetesinin 20 Ekim 1958 sayısında bile kendini gösteriyor.
Ancak bu dönemde ABD üniversite kurulmasında aktif rol oynamasına rağmen bir süreye kadar destek olmadığı gibi aynı zamanda BM kararlarına karşı da tavır takınarak destek verilmesine karşı çıkıyor. Bunun ardından,1955 yılında bu okulun açılması için BM ile bir anlaşma imzalanıyor. Milli Eğitim Bakanlığı bünyesinde ‘Orta Doğu Yüksek Teknoloji Enstitüsü’ adıyla, 1 Kasım 1956’da Başbakan Adnan Menderes, Vecdi Diker ve bir grup İTÜlü mühendis tarafından kuruluyor. Eğitim binası olarak ise Milli Müdafaa caddesindeki 3 katlı TBMM binası kullanılıyor. 
1957 yılına gelindiğinde ise meclisten ve diğer üniversitelerden okulun Amerikan okulu olduğuna yönelik söylentiler ile birlikte İngilizce eğitime karşı tepkiler büyüyor. Çünkü okul, kapı önlerindeki tabelalar dahil her şeyi ile İngilizce hizmet veriyor. Dönemin üniversite üyeleri ‘Dersler yüzde yüz İngilizce mi?’, ‘Hocalar da mı İngilizce konuşuyor?’ veya ‘Sınavlar da mı İngilizce?’ gibi soruların dışında ‘Tabelalar da mı İngilizce?’ veya ‘Maaşlarınızı dolarla mı alıyorsunuz?’ gibi sorulara da maruz kalıyorlar tabii.
29 Ocak tarihinde ODTÜ yasasının teklifi tanıdık bir isim olan Stassen tarafından yapılıyor ve sonrasında rektörlük yapacak olan Woolrich tarafından meclise sunuluyor. Kanun yürürlüğe girmiş olsa bile İngilizce eğitime karşı tepki ve huzursuzluk yıllarca devam ediyor ve hatta sonradan açılan bölümlerle TBMM binasına sığamayan öğrenciler için arka tarafa barakalar yapıldığında ODTÜ ile ‘Baraka Üniversitesi’ diye dalga da geçiliyor. Sonradan da o dönem üniversite öğrencileri tarafından ‘Baraka Dönemi’ olarak adlandırılıyor ve günümüzde baraka kültürü hala devam ediyor. Aynı zamanda daha önce görülmemiş terfi sistemine sahip, diğer Türk üniversiteleri ile asla uyuşmayan ve yabancı dilde eğitim veren bir üniversitenin varlığına verilen önem Ankara’da bir gerilime sebep oluyor.
Teknik olmayan fakültelerin açılması ile ilgili tartışma olumlu sonuçlanmış olacak ki 1957 yılı sona ermeden İnşaat Mühendisliği’nin akabinde, Amme İdaresi Bölümü yani İdari İlimler Fakültesi kuruluyor. 
1958 yılında ise ilk başta Elektrik Mühendisliği sonrasında ise Kimya Mühendisliği kuruluyor. Ardından teknik olmayan bir yeni fakülte yani Fen Edebiyat Fakültesi de kuruluyor.  
1958 yılında, İngilizce eğitim ODTÜ üyeleri tarafından bir sorun olarak görülmese bile Amerika ve Birleşmiş Milletler’deki ileri gelen ülkelerin planlarına ve ağırlığına karşı huzursuzluğun ilk tepkisi ODTÜ’nün ilk genel sekreteri olan Sefai İnal tarafından şu şekilde veriliyor:
“Kapıya yöneldiğiniz zaman bir şey görüyorsunuz: Türk ve Amerikan Bayrağı. Hatta çıktığınız zaman dekan odalarına Amerikan cumhurbaşkanının resimleri. Evet, sen Amerikalısın, kabul. Ama sen benim üniversitemde, sen kendi milletinin şeyini, cumhurbaşkanını oraya asamazsın. Çünkü burası ne bir Amerikan Üniversitesi ne bir Amerikan toprağı”. (‘ODTÜ Tarihi’ belgeseli.)
1959 yılına gelindiğinde ise kurulduğunda 50 civarı olan ODTÜ’nün öğrenci sayısı 37’si yabancı olmak üzere 325’e yükseliyor. Aynı yıl, şu anki mevcut Ankara Kampüsü’nün hikayesi ve felsefesi ise yeni inşa edilecek yerleşkenin mimarlık projesi yarışmasında Thomas Godfrey’in şu konuşması ile başlıyor:
‘Üniversite sosyal bir topluluktur. Amacı, gerçeği ve bilgiyi araştırmak ve yaymaktır. Bu onun her zaman hareket halinde akışkan ve esnek bir yapıda olacağının ve kimi zaman, hiç beklenmedik yönlerde genişleyip daralacağının göstergesidir. Tüm bunların ötesinde, üniversite binalarının barındıracağı nitelikler aynı oranda çelişkili olabilecektir… İçe dönüklük ve maceraperestlik, alçak gönüllülük ve gurur, ferahlık ve mahremiyet, esneklik ve düzen.’ 
2 Mart 1960
Ayrıca okulun ilk kantini öğrenciler tarafından işletiliyor ve servis yapan öğrenciler bedava yemek yeme hakkına sahip oluyor.
Hafta sonları ise tahta bir sahne kurulup okulda partiler veriliyor. Bu partilerde canlı müzikten oyun temsillerine kadar birçok etkinlik yer alıyor ve zamanla sadece ODTÜ öğrencisi değil Ankara’daki tüm öğrenci ve gençlerin de odağı haline geliyor. Şenlik kültürümüzün ilk kökenleri, öğrencinin emeğiyle, üretimiyle ve çabasıyla burada başlıyor.
1960 yılında ise, okulun öğrencileri tarafından kabul edilen ilk resmi topluluğu kuruluyor. Zira günümüzde de olduğu gibi toplulukların kurulmasında, etkinliklerini devam ettirmesinde veya kapanmasında da öğrenci hariç kimse söz hakkı sahibi değil. Toplulukların resmiyetleri rektörlükten değil öğrencilerden geliyor. Dolayısıyla, o gün de olduğu gibi, sonradan 1980’lerde de olduğu gibi, günümüzde de asla atanmış kişiler öğrencilerin emeklerini kapattık diyerek yok edemiyorlar ve öğrenciler susturulamıyor. Sonradan ‘ODTÜ Oyuncuları’ adını alacak olan, ‘METU PLAYERS’ da bunun ilk örneklerinden biri. ‘Tiyatroyu halka götürmek’ ilkesini benimseyen ODTÜ Oyuncuları Anadolu’ya turneler düzenliyor ve dönemlerinin siyasi şartlarına kayıtsız kalmayıp politik ağırlıklı oyunlar oynuyorlar. Aynı yıl, ‘İdam Mahkumu’ isimli oyunu oynuyorlar tam 1 sene sonrasında Adnan Menderes’in idam edileceğinden habersiz olarak.
ODTÜ’nün ilk mezunları 19’u Mimarlık ve 11’i Makine Mühendisliği’nden olmak üzere toplamda 30 kişi ve ilk okul birincisine bin lira ile başarı plaketi ödülü veriliyor. Plaketin üstüne ise okulun akademisine yaptığı sayısız katkıdan ve mezuniyetten önce görev süresinin bitmesinden dolayı ‘Profesör Woolrich Ödülü’ yazılıyor. Ödülü alan kişi ise Makine Mühendisliği’nden 3.77 ortalama ile mezun olmuş, uzun süre ODTÜ’de akademisyenlik görevinde bulunmuş ve halen Atılım Üniversitesi’nde görevine devam etmekte olan Bilgin Kaftanoğlu’dur.
İlk mezuniyet sonrasında öğrenci nüfusu 550’ye yükseliyor ve aynı yıl Maden Mühendisliği kuruluyor. 
Ancak asıl değişim, yönetimin asker tarafından ele alınmasından sonra gerçekleşiyor. 1960 yılının Ağustos ayında Burdell görevden alınıyor ve yerine ülkenin İsmet İnönü’den sonra en önemli insanlarından biri olan Turhan Feyzioğlu rektör olarak atanıyor. Turhan Feyzioğlu’nun kısacık rektörlük süresinde ve sonrasında ODTÜ’ye yaptığı katkılar çok büyük. ODTÜ’ye karşı diğer üniversiteler tarafından verilen tepkiler halen devam etmekte ve gerginlik sürekli tırmanmakta iken Turhan Feyzioğlu, ihtilal sonrası Kurucu Meclis’in çıkardığı yasaya eklediği madde ile ODTÜ’nün diğer üniversitelerden daha farklı bir şekilde yönetilmesine ve devletin direkt müdahale edememesine öncü oluyor. Aynı zamanda Anadolu’nun diğer bölgelerinden gelen öğrencilerin ODTÜ’de İngilizce bilmedikleri için okuyamamalarından ve sadece kolej çıkışlı öğrencilerin okulda bulunmasından rahatsız olan Feyzioğlu, hazırlık bölümünün kurulması için çalışmalara başlıyor. 
Lakin Turhan Feyzioğlu ile ilgili en can alıcı nokta şudur ki, kendisi ODTÜ’yü sessiz sedasız kapamak için görevlendirilmiş fakat sonradan ODTÜ’yü tanıyınca sevdalısı olup hatta kendi deyimiyle ‘bir numaralı savunucusu’ oluyor. Yasa değişikliği konusundaki payı olsun Danıştay’a karşı kaybedilen davalarda olsun aktif rol alarak kurak topraklar üzerine kurulması planlanan 3-4 senelik üniversiteyi kapatma görevi ile gönderilmişken o gönlünü üniversitenin savunulmasına vermiş ve çok fazla risk almıştır.
Turhan Feyzioğlu’nun görevi bırakmasının ardından rektörlük görevini 23 Şubat 1961’de çok iyi bir akademisyen ve pırıl pırıl bir insan olan Seha Meray almıştır. Lakin Seha Meray zamanında, ilk öğrenci birliği başkanı olan Süreyya Yücel Özden önderliğinde ODTÜ’nün Amerikan Üniversitesi olması ile Mısır ya da Kahire’ye taşınma ihtimali söylentileri ve diplomalarının bir denkliğinin bulunmaması iddiası üzerine ilk örgütlenme çalışmaları gerçekleştiriliyor ve öğrenciler 3 ay boyunca boykot edip derse girmiyor. Boykot sonucunda ise yeni kampüse taşınma işlemleri için süreç hızlandırılıyor ve diplomaların tanınırlığı garantileniyor. Öğrenciler yeni kampüs fikrine sıcak bakmıyorlar. Çünkü merkezden yarım saat uzaklıkta ve nadir otobüsün bulunduğu yerleşke onlar için çekici gelmiyor. ODTÜ’ye ve Ankara’ya dair ulaşım sorunu hala aynı kararlılıkta kültürün bir parçası olarak sürdürülüyor olsa da öğrenciler yeni kampüse taşınmayı kabul ediyorlar.
ODTÜ öğrencisinin bu ilk direnişi, hakları için baş kaldırma ve boykot kültürünün ilk örneği oluyor. Fakat ‘işte sabahleyin biraz işe bakarsın, öğleden sonra da kitabını yazarsın.’ vaadiyle göreve getirilen Seha Meray’ın 7 aylık rektörlük süresinin 3 ayı ilk öğrenci boykotuna denk geliyor ve ağır bir depresyon geçirerek sağlık problemlerinden dolayı görevi bırakıyor.
Seha Meray’ın Mayıs 1961’de görevi bırakmasından sonra ise, bozkıra renk veren ODTÜ gibi, ODTÜ’nün en renkli insanlarından birisi olan Uğur Ersoy geçici olarak rektörlük görevine getiriliyor. Uğur Ersoy aynı zamanda 27 yaşında ODTÜ’nün ilk rektör yardımcısı olması ve ODTÜ’de İnşaat Bölümü’nün kurucusu olması ile de biliniyor. Robert Koleji’nde okuduğu sürede Galatasaray’da profesyonel olarak top koşturması özelliğinden tutun da, Türk Eğitim Vakfı Genel Müdürlüğü yapmasına, çalmayı bildiği rivayet edilen 15 müzik aletinden hangisini kullandığını bilmediğimiz 2006 ODTÜ Jazz ve Blues Festivali’nde sahne almasından betona olan aşkına kadar Uğur Ersoy duruşu, sanata olan sevgisi, eğitime ve insana verdiği önemle birlikte her türlü özelliği ile ODTÜ’nün beden bulmuş hali oluyor adeta. Betona olan aşkı ODTÜ’de görev yaptığı uzun süreler boyunca ün salmış olan hocamız derslerinde ‘Beton kadın gibidir, ne zaman ne yapacağını anlayamazsın’ sözüyle biliniyor. Ve de sanıyorum ki, geçtiğimiz ay 25 Mart 2019 tarihinde Amerika Beton Enstitüsünden aldığı Onursal Üyelik Ödülü ile beton ile olan aşkını tazeliyor.
Uğur Ersoy ‘Yöneticilik akademisyen işi değildir.’ düşüncesi ile daha sonra bu göreve 2 kere daha geleceğinden habersiz olarak Eylül 1961’de görevini bırakıyor. Uğur Ersoy’dan sonra ise, Kemal Kurdaş göreve gelene kadar geçici olarak eski rektör yardımcılarından Arif Payaslıoğlu göreve getiriliyor. Aynı ay, yeni yerleşke için yapılan uluslararası jüriye sahip ama ulusal bir mimarlık projesi yarışmasını 25 proje arasından Behruz ve Altuğ Çinici kazanıyor. Şehir Planlama bölümü, ayrı bir bölüm olarak, üniversitenin kadro ve altyapısı yeterli olmamasına rağmen matematik, fizik, teorik fizik, kimya, eğitim, beşeri ilimler ve psikoloji bölümleri ile hazırlık sınıfı 1961 yılı içerisinde açılıyor.
1960’lardan sonra, yani yasa ve mevzuat temelli sorunlar, siyasal dengesizlikler, maddi yetersizlikler ve diğer üniversitelerden gelen ağır tepkiler atlatıldıktan sonra, yeni yerleşkeye geçiş ve Kemal Kurdaş’ın rektörlük görevine gelmesi ile birlikte özellikle ODTÜ öğrencisi ve öğretim üyelerinin de büyük emeğiyle bir yükseliş dönemi giriliyor. 
Fikret Görür, ODTÜ’nün ilk asistanlarından, yıllarca cumartesi ve pazar günleri hiç eve gitmediğini ve eve gittiği vakitte okulu özlediğini belirtiyor. Hatta 1950’lerde Ankara’da 12’den sonra elektrikler kesilirmiş ve şehir günün ilk ışıklarına kadar karanlığa boğulurmuş, tek bir yer hariç. ODTÜ. Bu yüzdendir ki o dönem ‘Ankara’da nerede bir ışık yanıyorsa orada bir ODTÜ’lü ders çalışıyor demektir.’ lafı ünlü olmuş.
Karanlığa boğulduğunu düşünen var ise hala zamanın, şenliklerinin önüne geçiliyorsa kalplerin, umutsuzluk hakim ise geleceğe dair düşüncelerinde insanların, kafalarını Ankara’ya çevirsinler. ODTÜ’de birileri mutlaka aydınlık mücadelesi veriyor olacaktır. 
https://yazhocam.com/kampus/odtu-tarihi-kurulus-bolum-1/
Kahve işletmeciliğinin üçüncü döneminde kahve üretim süreçlerinin bizzat mekân sahipleri yahut tedarikçiler tarafından adım adım belgelenerek izlenmesiyle birlikte nitelikli kahveye verilen önem ciddi oranda arttı. Hâl böyle olunca her süreci belgelenmiş, doğru toplanmış, kavrulmuş ve demlenmiş “topraktan fincana” diye tabir edilen iyi kahvenin talebi ve buna bağlı olarak arzı oluştu. Günümüzde de hem iyi tasarlanmış mekânıyla hem hoş aydınlatmasıyla hem de sunduğu ürün ve deneyimle 3. nesil kahveciler her kesimden kahveseverin ilgisini çekiyor.
Bu yazıda özellikle 3. nesil kahvecilikteki topraktan fincana yolculuğu adım adım takip edilen değerli kahvenin özelliklerini tam anlamıyla fincana yansıtmak amacıyla 9-10 bar basınçlı espressonun 2-3 bar basınçlı fakat daha taşınabilir bir versiyonu olan ekipman “Aeropress”ten bahsedeceğim.
Öncelikle bu ekipmanın doğru telaffuzu noktasına değinmek istiyorum. Çoğu baristanın “ayropres” şeklinde telaffuz ettiği ekipmanın esasında doğru okunuşu “eeropres” şeklinde. Bunu not düştükten sonra ekipmanın özelliklerine dönebiliriz.
2005 yılında Amerikalı oyuncak tasarımcısı Alan Adler tarafından tasarlanan aeropress, basınç oluşturan mekanizmasıyla filtre kahvenin yumuşak aromasını yeterli bulmayan ve espressodaki yoğunluğu seven damakların her yerde espressoya ulaşabilmelerini sağlamak amacıyla ortaya çıkmış. Plastikten yapılması hususunda; yapıldığı plastiğin BPA içermeyen, kaliteli ve gıda ile temasa uygun bir plastik olduğunu söyleyebiliriz. Yani kahve tadını çok etkileyebilecek ve uzun vadede sağlığınıza zararlı olabilecek bir malzeme değil bu.
Öne çıkanlar Prensip olarak french press ile filtre kahve boyutu arasında öğütülmüş kahveyi hazneye koyup filtreyi yerleştirildikten sonra filtre, bardak ve ekipman sıcak suyla ıslatılır. Ardından öğütülmüş kahve hazneye eklenip, 90-95 derece civarındaki su ile damak zevkine göre birkaç fazda demlenir. Burada kahve tahta bir kaşıkla karıştırılabilir, bu tamamen opsiyonel. Sonrasında kapak kapatılıp bardak üstüne ters çevrilir ve kol gücüyle yukarıdan aşağı bastırılır. Burada pistonun tamamıyla aşağı itilmemesi önemlidir. Zira bu çoğunlukla kahvede istenmeyen bir acılaşmaya sebep olur. O nedenle hava sesini duyunca baskının durdurulması önerilir.
https://yazhocam.com/genel/kahve-demleme-yontemleri-aeropress-yontemi/
İyi seyirler.
https://yazhocam.com/kultur-sanat/love-death-robots/
Çalışmada yer alan katılımcıların 25’i LGBTİ+ olduğunu belirtirken, 43’ü LGBTİ+ olmadığını, 7’si belirtmek istemediğini, 3’ü ise diğer seçeneğini işaretlemiştir. Toplamda 78 katılımcının 12’siyle mülakat yapılmış, 66’sı ile de internet üzerinden anket uygulanmıştır. Katılımcılardan elde edilen bulgulara göre ODTÜ’de toplamda bilinen 138 cinsiyet kimliği ve cinsel yönelim temelli ayrımcılık vakası bulunmaktadır. Vaka biçimlerinin sınıflandırılması ise şu şekilde: Nefret Söylemi, yapısal LGBT+fobi, olumsuz bakış, alaycı tavır & gülüşme, işaret ederek gösterme, fotoğraf & video çekme, sözlü taciz & hakaret, tehdit, vücut bütünlüğüne zarar verme.
https://yazhocam.com/one-cikanlar/universitelerde-lgbt-ogrencilere-yonelik-gerceklestirilen-ayrimciliklar-vaka-arastirmasi-odtu/
Kahve işletmeciliğinin üçüncü döneminde kahve üretim süreçlerinin bizzat mekân sahipleri yahut tedarikçiler tarafından adım adım belgelenerek izlenmesiyle birlikte nitelikli kahveye verilen önem ciddi oranda arttı. Hâl böyle olunca her süreci belgelenmiş, doğru toplanmış, kavrulmuş ve demlenmiş “topraktan fincana” diye tabir edilen iyi kahvenin talebi ve buna bağlı olarak arzı oluştu. Günümüzde de hem iyi tasarlanmış mekânıyla hem hoş aydınlatmasıyla hem de sunduğu ürün ve deneyimle 3. nesil kahveciler her kesimden kahveseverin ilgisini çekiyor.
Bu yazıda özellikle 3. nesil kahvecilikteki topraktan fincana yolculuğu adım adım takip edilen değerli kahvenin özelliklerini tam anlamıyla fincana yansıtmak amacıyla basınçlı espresso ve istenmeyen şiddette bocalama yapan filtre kahve makinelerine alternatif olarak geliştirilen popüler yöntemlerden olan (HARIO) V60 ile “pour-over” demlemeden bahsedeceğim.
HARIO V60, 1921 yılında kurulan ve kimya sektörüne ürün tasarlayan Japon firması HARIO tarafından tasarlandı. Doğa dostu ve ısıya dayanıklı olan bu ürün günümüzde kahve dükkanlarında en sık karşılaşacağınız ekipmanlardan biri. İsmindeki “altmış” ibaresi, ekipmandaki demleme konisinin tabanla yaptığı 60 derecelik açıdan geliyor. Ayrıca demleme haznesinin içindeki desenler suyun akışındaki türbülansı kolaylaştırıyor. Seramik, cam, plastik ve metal versiyonları bulunan bu ekipmanın bir de daha iyi ısı iletimi sağlayan bakır versiyonu mevcut.
https://yazhocam.com/genel/kahve-demleme-yontemleri-v60-yontemi/
Bugün Türkiye genelinde olduğu gibi ODTÜ’de de seçim heyecanı vardı. Oy kullanma işlemi Doğu Yurtlar bölgesinde bulunan 1, 2, 3, 4, ve 5. Yurtlarda yapıldı. ODTÜ’lü seçmenler 4536, 4537, 4538, 4539, 4540, 4541 ve 4542 numaralı 7 sandıkta oylarını kullandı. Ayrıca yurtlarda kalan öğrencilerin bir kısmı ikametgahlarını ODTÜ yerleşkesine alıp, okul içerisinde oy kullanmak için 17 Ocak’a kadar ilgili Nüfus Müdürlüklerine başvurularını tamamlamıştı. Sabah 08:00’da başlayan oy kullanma işlemi akşam 17:00’da son buldu. Sayımların tamamlanmasıyla birlikte gelen Ankara Büyükşehir Belediyesi ve Çankaya Belediyesi için sonuçlar ise şu şekilde :
ANKARA BÜYÜKŞEHİR BELEDİYESİ 
4536.sandık; 246 CHP, 7 AKP, 7 TKP, 1 BTP ve 4 geçersiz oy 
4537.sandık; 249 CHP, 15 AKP, 3 TKP, 1 BTP ve 2 geçersiz oy
4538.sandık; 245 CHP, 10 AKP, 2 TKP, 3 Saadet Partisi, 4 Vatan Partisi, 1 DSP  ve 3 geçersiz oy
4539.sandık;  247 CHP, 10 AKP, 3 TKP, 2 Saadet Partisi, 4 geçersiz oy
4540.sandık; 264 CHP, 13 AKP, 5 TKP, 1 Vatan Partisi
4541.sandık; 250 CHP, 5 AKP, 6 TKP, 2 Saadet Partisi, 1 Vatan Partisi ve 1 geçersiz oy
4542.sandık; 238 CHP, 15 AKP, 7 TKP, 2 Saadet Partisi, 6 geçersiz oy
ÇANKAYA BELEDİYEDİYESİ
4536.sandık; 230 CHP, 15 HDP, 7 AKP, 1 Saadet Partisi, 1 Vatan Partisi, 1 BBP, 1 DP ve 9 geçersiz oy
4537.sandık; 220 CHP, 25 HDP, 15 AKP, 1 Saadet Partisi, 1 BTP, 1 BBP  ve 5 geçersiz oy
4538.sandık; 237 CHP, 11 HDP, 9 AKP, 4 Saadet Partisi, 4 Vatan Partisi ve 2 geçersiz oy
4539.sandık; 226 CHP, 15 HDP, 12 AKP, 6 Saadet Partisi, 1 BBP ve 6 geçersiz oy
4540.sandık; 255 CHP, 13 HDP, 12 AKP, 1 Vatan Partisi, 1 BTP, 1 BBP  ve 1 geçersiz oy
4541.sandık; 236 CHP, 13 HDP, 7 AKP, 2 Saadet Partisi, 1 Vatan Partisi ve 6 geçersiz oy
4542.sandık; 224 CHP, 16 HDP, 13 AKP, 3 Saadet Partisi, 1 Vatan Partisi, 1 BBP, 1 DP ve 8 geçersiz oy
Sonuçlara bakıldığında Ankara Büyükşehir Belediyesi adayları arasından CHP adayı olan Mansur Yavaş toplam 1739 oyla ilk sıraya adını yazdırdı. Yavaş’ı 75 oyla AKP adayı Mehmet Özhaseki ve 33 oyla TKP adayı Fatma Korur takip ediyor. Çankaya Belediyesi’nde ise 1628 oyla CHP adayı Alper Taşdelen ilk sırada. Taşdelen’i 108 oyla HDP adayı Filiz Kerestecioğlu ve 75 oyla AKP adayı Amber Türkmen takip ediyor. Toplamda Ankara Büyükşehir Belediyesi başkanlığı için 1885 oy, Çankaya Belediyesi başkanlığı için 1882 oy kullanıldı. Toplam sayılardaki geçersiz oy sayısı fazlalığı ise dikkat çekti. Ankara Büyükşehir Belediyesi başkanlığı için 20, Çankaya Belediyesi başkanlığı için ise 37 geçersiz oy bulunmakta. Boş oy atılması ve mühürlerin taşırılması, geçersiz oyların nedenleri olarak belirtildi.. ODTÜ bütün seçimlerde olduğu gibi bu seçimlerde de sorunsuz bir gün yaşadı.
https://yazhocam.com/kampus/odtu-gundem/odtude-31-mart-2019-yerel-secim-sonuclari/
Mahallemizin son yıllarda dikkat çekici bir şekilde artan meselelerinden biri yoğun trafik ve park yeri sorunudur. Özellikle trafiğin yoğun olduğu saatlerde mahallemizin içindeki sokaklarda ve caddelerde karşıya geçmek bile sorun olmakta, evlerimizin önünde araç park edecek yer bulmakta da sıkıntılar yaşamaktayız.
Bu sadece mahallemizde değil, tüm şehirlerimizde var olan bir sorun olmakla birlikte, mahallemizde son yıllarda gerçekleşen Malazgirt Bulvarı, benzinlik ve eğlence merkezleri açılışları ile iyice yoğunluk kazanmış ve daha büyük bir mesele haline gelmiştir.
Eski pazar yerimizde pazar kurulan günlerde, pazarın etrafına park etmek zorunda kalan arabalar sebebiyle yaratılan ek trafik sıkışıklığı, yeni yapılan Kent Meydanı’nın sorun çözmeye değil yalnızca makyaja yaraması sebebi ile çoğalmış bir vaziyette durmaktadır.
Mahallemizin artık bir otoyol kenarında bulunuyor olması ve metruk alanlara da sahip olması sebebi ile, mahallemizin bazı alanları da driftçilerin mekanı haline gelmiş bulunmaktadır.
Trafik sorununun sebeplerinden biri de toplu taşıma ulaşım seçeneklerinin sınırlı, kalitesiz ve pahalı olmasıdır. Sınırlı, kalitesiz ve pahalı toplu taşıma insanları bireysel araç kullanımına sevk etmekte, bu da trafik ve park yeri sorunlarını yanında getirmektedir.
Mahallemizden Kızılay’a belediye otobüsleri ile doğrudan sefer bulunmamakta, onun yerine var olan Halk otobüsleri ve dolmuşlar ise tehlikeli, konforsuz ve düzensizdir.
Mahalemizden Aşti – Ulus tarafına sadece dolmuş çalışmakta olup, çalışma saatleri düzensiz ve kısıtlıdır.
Mahallemizin yanı başındaki Dikmen, Ayrancı semtlerine toplu taşıma seçenekleri yok denecek kadar sınırlıdır.
seçenekleri talep edilmeli ve bunların uygulanması için çaba gösterilmelidir.
Sokak hayvanlarının mahallemizde yaşayan komşularımız olduklarını not etmekle birlikte, ortak yaşama uyum sağlayamayan birtakım hayvanlar yüzünden insanların zarar görmesini de kabul edilemez bulmaktayız.
önceliklerimiz arasında olmalıdır.
Kentsel dönüşüm dedikoduları ise hem ev hem de kira bedellerini balon diye tabir edilecek şekilde yükseltmiştir.
çözümlerimiz olarak değerlendirilmelidir.
Nüfusunun hatırı sayılır bir kısmı gençlerden ve öğrencilerden oluşan, iki tarafı üniversite ile çevrili ve sosyal bir mahalle olan mahallemiz, son yıllarda açılan barlar sayesinde sosyalliğini mahalle dışına çıkmadan yaşayabilmeye imkanına kavuşmuştur. Ancak bu sosyalliğe olan talebi değerlendiren işletmeciler, kontrolsüz bir şekilde büyümüş ve uyarılarımıza rağmen sonuçlarını düşünmeden konut alanlarımızın ortasına dahi mekan açacak seviyeye gelmişlerdir. Bu kontrolsüz büyüme ise mahalle halkına rahatsızlık vermiş ve dolayısı ile mahalle halkımızın tepkisi ile karşılaşmıştır.
gibi çözümler üzerinde tartışarak, uygun çözümler sağlanması gerektiğini düşünüyoruz..
görevlerimiz arasında olmalıdır.
https://yazhocam.com/genel/mahallemizin-sorunlari-ve-cozum-onerilerimiz%e2%80%8b/
2013 yılının sonlarına doğru hem 100. Yıl Mahallesi’ni hem de ODTÜ’yü doğrudan ilgilendiren 1071 Malazgirt Bulvarı projesinin, İnisiyatif’in Gezi’den sonraki ilk gündemi olduğunu söylemek yanlış olmaz. Mahalle ile ODTÜ’yü birbirinden ayıracağı, bölgede kirlilik ve gürültüye sebep olacağı, ciddi bir ağaç katliamına yol açacağı ve bunlara rağmen trafik sorununa gerçekçi bir çözüm sunmayacağı gerekçesiyle yol projesine karşı düzenlenen protestolarda İnisiyatif de yerini aldı. Tüm itirazlara ve protestolara rağmen proje bir gece baskınıyla başladı ve Malazgirt Bulvarı 25 Şubat 2014 tarihinde açıldı, buna karşın İnisiyatif varlığını sürdürmeye devam etti. Nitekim kısa bir süre sonra, insanların toprakla ilişkilerini geliştirme fikrinden yola çıkarak kullanılmayan bir alanı bostan haline getiren İnisiyatif, Gezi Direnişi’ne de atıfta bulunarak buraya “Berkin Elvan Bostanı” adını verdi. Böylelikle bostan, halen aktif olarak sürdürülmekte olan ve mahalle sakinleri arasındaki bağı kuvvetlendirmeye yarayan bir faaliyet haline geldi.
 İlerleyen süreçte, 23 Nisan’a denk gelen haftalarda, İnisiyatif bu kez “AVM’ye Değil Sokağa” sloganıyla mahallede alternatif çocuk şenlikleri düzenledi. Çocukları tüketim kültüründen uzaklaştırmayı hedefleyen bu uygulama yıllar içerisinde geleneksel hale geldi. Buna ek olarak İnisiyatif, mevsim geçişi dönemlerinde olmak üzere yılda iki kez “İkinci El ve Üretici Pazarları” düzenlemeye başladı. Toplumsal tüketim alışkanlıklarını sorgulayıp değiştirmeyi amaçlayan bu pazarlar mahalle ile sınırlı kalmayıp Ankara’nın her yerinden ziyaretçiye ev sahipliği yaptı. Faaliyetlerin yoğunlaşması sonucu İnisiyatif’in toplantılarını gerçekleştirebileceği ve mahallelinin ortak kullanıma açık olacak bir merkez ihtiyacı zaman içerisinde arttı. Böylelikle bir daire kiralanarak 100. Yıl Mahalle Atölyesi açıldı ve atölye; çeşitli forumların, etkinliklerin ve çalışmaların yapıldığı bir yer haline geldi.
 Bu büyük çalışmalarının yanı sıra sıkça film gösterimleri de gerçekleştiren 100. Yıl İnisiyatifi, mahallenin ve ülkenin gündemindeki sorunlarla ilgili çalışmaların içinde de daima var oldu. Mahalledeki gürültü, taciz, mafyalaşma, benzinlik gibi problemlerle mücadeleye ek olarak Soma, Madımak ve Sivas katliamı anmaları; terör saldırıları, patlamalar ve doğa katliamlarına karşı eylemler; işçi direnişleri ve depremzedeler için destek çalışmaları yapmayı da ihmal etmedi.
 100. Yıl İnisiyatifi’ni ODTÜ’yle ilişkili bir oluşum olarak değerlendirmek yanlış olmayacaktır. ODTÜlü öğrenciler uzun yıllardır mahalle sakinlerinin önemli bir kısmını oluşturmakta ve hatta İnisiyatif üyeleri arasında ODTÜ mensupları da bulunmaktadır. Zaman içerisinde ODTÜ geleneği ve mahallenin kültürü birbirini etkilemiş, böylelikle aralarındaki bağlantı konumsal yakınlığın ötesine geçmiştir. Bunun yanı sıra, ODTÜ’yü ve ODTÜlüleri ilgilendiren çoğu sorun İnisiyatif tarafından da mücadele konusu olarak ele alınmıştır. Yol projesi ve mahalledeki tacizcilere karşı verilen mücadeleler bu duruma örnektir. Kısacası, sorunlarıyla ve çalışmalarıyla hem mahalle hem de 100. Yıl İnisiyatifi ODTÜ’den ayrı düşünülemeyecek iki unsurdur.
https://yazhocam.com/one-cikanlar/100-yil-inisiyatifi/
Lisinia Doğa Projesi’nin temelleri, 2005 yılında, Burdur Gölü kıyısındaki Karakent köyüne 3 km uzaklıkta Veteriner Hekim Öztürk Sarıca tarafından atılmıştır. Proje’nin çıkış noktası doğadaki bozulma, Burdur Gölü’nün kurtarılması ve kanserdir. Ayrıca ülkemizin ilk Yaban Hayatı Rehabilitasyon Merkezleri’nden birisi yine Öztürk Sarıca tarafından kurulmuş ve yerleşkenin içerisinde yer almaktadır. Destek ve hibe kabul etmeyen bu doğa projesi merkezinde, yaz-kış demeden üretim devam ediyor.
İlk günün yabancılığı uzun sürmüyor. Kolları sıvayıp, işe giriştiğinizde üzerinizdeki hantallığı ve yabancılığı atıyorsunuz. Yabani hayvanlarla ilgilenmek, gül veya lavanta hasadıyla uğraşmak ya da kamyonlarla gelen mahsulü kazan üzerinde iyice ezmek, tanıtım ofisine gelen çevre köylülerle ya da diğer misafirlerle konuşmak, onlarla lavanta çayı içmek gibi eylemler sizin iş tanımınızı oluşturmakta. Yaptığınız işlerde istekli olmanız, onları yaparken keyif almanız, şikâyet etmemeniz ayrıyeten önemli. Böyle dediğim için beni yanlış anlamanızı veya size buna zorluyormuşum gibi algılamanızı istemem. Yapılan iş genellikle fiziki olmakla birlikte, günün çok az bir zamanını kapsamakta. İşler böyle olunca, kendi gönüllülüğüm zamanında köşeme geçip doğayı çevreyi dinleyeceğim ve önümdeki göl manzarasına bakıp düşüneceğim çok fazla zamanım olmuştu ve şimdi, size söylüyor olduklarım da kendi öğrendiklerim ile alakalı şeyler.
Şehir habitatı tarafından başka yaşam tarzlarına izole edilmiş birisi olarak, kaygılarımın kendimde ne kadar çok yer ettiğine orada tanık oldum. Ödev teslim tarihlerini, gelecekte yapacağım işi, gitmem gereken kursları, buluşmam gereken insanları, onlara verdiğim sözleri ve sözüm ona daha iyi bir birey olmak için tüketmem gereken şeyleri düşünmediğim ve aslında hepsinden fiziki olarak uzak bulunduğum bir ortamda, tek derdimin karnımın acıkması olduğunun farkına vardım. Üstelik bu hissi ne yiyerek giderdiğimin bir önemi de yoktu. Kaygı baharatı, yemeği acı kılarmış, anladım.
	Eğer sizin de bir gün yolunuz Lisinia’ya düşerse, Öztürk Abi’den ardıç ağacının hikâyesini mutlaka dinleyin, Apollo adlı dünya tatlısı köpekle ilgilenin ve benden Mehmet Abi’ye kucak dolusu bir selam söyleyin.
 Sağlıcakla kalın.
https://yazhocam.com/kultur-sanat/lisinia-doga-ve-gonulluluk/
-Güzel fikir kim yazsın?
-Merhaba Ferhan Şensoy!
-Efendim?
 Biz çok karagöz kırmızısı ufukların ve bin renkli tiyatro sevdasının pastavından tutmuş genç ve heyecanlı yürekler, Ankara’ya uğramaz martıların kanadından cesaret alıp serdik önünüze derdimizi. Halk Tiyatrosu diye yumup geceyi kirpiklerimizde, kabare diye kavuk diye açtık sabaha gözlerimizi. Çaylakça bir sevgi bu, biraz hayranlık, biraz nostalji çokça merak dolu bu sözlerimizde Bakkal Abla’ya aşık Şerefsi bir ürkeklik de var elbet. Ferhan Abi “ne lan sizin derdiniz DallYork’lar” der gibidir şimdi gözlerin ama dur hemen sinirlenme vur sen şarabın gözüne gözünün neresi olduğunu çok bilmeyerek. Derdimiz seni öğrenmek abi, kabareyi, Dümbüllü’yü, Haldun Taner’i, Meddah’ı anlamaya ve anlattığınca bilmeye çalışan fakirler olarak seni öğreniyoruz hü. Çalakalem girip mektuba biz gençlerin yaşamına “Çin mürekkepleriyle yazıldın Çin Sedsiz” biz de seni öğrenmeyi iş edindik hü. Tutup elimizden anlatırsan en birinci tekil şahıstan, gösterirsen öykünün köşe taşlarını bize, bu çakmak gözlerimiz alev alır sanki Prometheus.
İşin es’ini ve pri’sini başka bir tarafa  bırakırsak ODTÜ Türk Halk Bilimi Topluluğu’yuz biz. 1961’de derilmiş öykümüz, o günden beri Halk Bilimi’ni ve ötesinde Halk Tiyatrosunu anlamaya çalışan gençleriz. Elden geldiğince okuduk,bozduk,çizdik, oynadık. Bu sene Halk Tiyatrosu Şenliği’nde-ki bu şenlik henüz  3 yaşında bir çocuk- Tanzimat sonrası Türkiye’sinin uzun tiyatro davasının   köşe taşlarından biri olarak  sizin oyunlarınızı ve tiyatro anlayışınızı anlamaya, modern halk tiyatrosuna verdiğiniz yönü kavramaya  çalışıyoruz. 2019 Mart ayında doğum günü tekrar bu şenliğin. Bu yolda ışık olacak her söz ve işaret fişeğiniz makbule geçer.
https://yazhocam.com/one-cikanlar/iyi-aksamlar/
Dağılamaz böyle duraklar.
Bir de bombadan mı korkmalı?
Barış seslerinin altında ‘akkuş’ların.
Okuma hevesi ‘baş’langıçların.
Hayatının son anında?
Onlara sevdalıların.
Bugün duraktaki öğrencimin.
Çizik atsam her bir katliamı için ülkemin.
https://yazhocam.com/kampus/odtu-gundem/guvenpark/
https://yazhocam.com/one-cikanlar/odtude-nerede-ne-yeniricilir-odtu-gourmetguide/
Özetle 8 Mart aslında hediyeleşme fikri üzerine kurulu kapitalist bir kutlama günü değil, tersine bu düzene karşı duranların yaşadıklarını anma ve bunlardan ders çıkarma günüdür.
https://yazhocam.com/genel/8-mart-ne-degildir/
       Kadının taraflarca ne ile tanımlandığından başlayıp, toplumsal tabu ve öğretilerle kadının toplumda nasıl bir yer edindirildiğine, edindirilen bu yerin kadınların her ortamda maruz kaldığı gerek fiziksel gerek psikolojik baskıların hatta cinayetlerin birer nedeni olduğuna, oradan kadınların var oluş mücadelesinin önemine, son olarak da cinsiyet eşitsizliği içinde boğuştuğumuz bu yüzyılda bizlerin bu adaletsizliğe karşı  neler yapabileceğine değineceğim bir yazı planı yaptım. Sonra bu yazılardan binlercesinin yazılıp çizildiğini düşündüm ve daha rahat daha küçük noktalara değinmeye, 8 Mart reklamcılığı üzerine birkaç bir şey söyleyip, kadının toplumda var oluşuyla kapanışı yapmaya karar verdim.
Kadın kadındır. Kadın insandır. Kadın vardır ve var olacaktır.
https://yazhocam.com/one-cikanlar/8-marta-dair/
5 Mart 2019 saat 10.30 sularında, arkasına yüklenen demir direkler kasaya sığmayınca arka kapakları iple bağlanan, ODTÜ İdari Birimler stickerına sahip bir kamyonet A1 kapısından giriş yaptı.
 6 Mart 2019 saat 12.30 suları ODTÜ Hazırlık yokuşunda, arkasındaki araçların uyarı kornalarına aldırış etmeden yoluna devam eden, arka kapağı açık bir kamyonet görüldü. Hangi kapıdan giriş yaptığı henüz net olarak bilinmeyen aynı kamyonetin, Batı Yurtlar bölgesinde de kaldırım tarafındaki arka kapağı açık bir şekilde seyir halinde olduğunu gören öğrenciler oldu.
 Yaşanan bu olaylardan sonra İç Hizmetler ile yaptığımız görüşmede; hafriyat kamyonu, kamyonet ve bütün ağır vasıta araçların giriş için A7 kapısına yönlendirildiği, bu tarz araçların diğer A1 ve A4 kapılarından girişlerinin yasak olduğu, ayrıca 6 Mart’taki olayda eğer bir ihmal varsa gerekli bütün işlemleri yapmak için araştırmalarının devam ettiği bizlere aktarıldı. Olaya tanıklık eden bir arkadaşımız ise olay sonrasında ODTÜ Rektörü Verşan KÖK’ e durumu anlatan bir mail attığını, mailine kısa süre içinde dönen KÖK’ ün olayla ilgileneceklerini söylediğini bizimle paylaştı. Ayrıca Rektör Verşan KÖK’ ün, olaylardan rahatsızlık duyan bir başka arkadaşımızın attığı mailini ise, ‘‘Dün ve bugünkü 2 aracı görünce en az sizler kadar rahatsız olduğumu bildirmek isterim. Her ikisinin de cezalandırılması için talimat verdim. Tüm kapılara gereken uyarıları bu sefer bizzat kendim yaptım. Sizler de takip edin ve herhangi bir yanlışlığı direkt bana bildirin. İlgin için senin nezdinde tüm arkadaşlarına teşekkür ederim.’’ şeklinde cevapladığı elimize geçen bilgiler arasında.
 Pekala, bundan 4 ay kadar önce ne olmuştu?
ODTÜ Psikoloji Bölümü öğrencisi arkadaşımız İrem Kütük, A4 kapısı yokuşunda arka kapağı açık halde seyir eden kamyonetin kendisine çarpması sonucu hayatını kaybetmişti. Bunun üzerine ODTÜ Rektörlüğü bütün ODTÜ mensuplarına alacağı önlemleri sıraladığı bir mail atmıştı. Aradan geçen süre zarfında alınan yeni kararların uygulanmasındaki usulsüzlükler, biz ODTÜ öğrencilerini endişelendiriyor, can güvenliğimizi tehlikeye atmaya devam ediyor.
https://yazhocam.com/kampus/odtu-gundem/alinamayan-onlemler/
Bizi insan yapan ve diğer hayvanlardan ayıran düşünme yetimizin, bizi insan yapmaktan ve insani değerlerimizden bu kadar uzaklaştıracağını tahmin etmezdim doğrusu. Kendimizi hep yanlış değerlendirdik belki de. Tüm bu uygarlaştırma girişimlerine dönüp bir bakınca, çok da akıllı olmadığımızı görüyorum. Belli ki, sahip olmadığımız ne varsa dilimizden düşürmeyerek, eksikliğini dolduracağımızı sanıyoruz.  Elimde değil! Bu durumu, filmlerde gördüğümüz kötü adamların dünyayı ele geçirme planlarından biriymişcesine açıklamak istiyorum. Çünkü böylesine aptalca bir şeyi, kendi elimizle, üstelik kasıtsız bir şekilde gerçekleştiriyor olduğumuz fikrine kendimi alıştıramıyorum. Biz, önce bir şey kaybetmiştik. Şimdi sürekli bir şeyler kaybediyoruz. Atomunuzu da parçalayınız, o çok akıllı telefonlarınızı da üretiniz, uzaya da bir şeyler fırlatınız ama bunları efendi, efendi, insan gibi yapınız. Biz etiğimizi kaybettik. Her şeyin temeline oturtmamız gereken şey, işte odur. Medeniyet dediğiniz tek dişi kalmış canavar ise, ona güçlü dişler bahşetmeyi düşünmeden önce, tırnaklarını, açlığını ve hırslarını törpülemeyi düşünün. Unutmayın, onu tekrar bir insan haline getirmek sizin elinizde. Biz artık gerçekten konuşmuyoruz, farkında mısınız?
https://yazhocam.com/genel/modern-dunya-hakkinda/
Almanya’da çektiği Dark ile büyük başarı yakalayan Netflix, başka bir başarılı Alman yapımı diziyle karşımızda; Dogs of Berlin. Türk kökenli futbolcu Orkan Erdem’in öldürülmesi soruşturmasını yürüten komiserler eski Neo-nazi Kurt ve Türk kökenli komiser Erol üzerinden, içinde uyuşturucu mafyasından bahis mafyasına, kirli işlere bulaşmış polislerden ırkçı gruplara kadar pek çok oluşumun bir araya geldiği ve çıkar çatışmasına girdiği bir dizi. Dizinin en başarılı yanı Almanya’da yaşayan pek çok etnik grubun çarpıcı perspektiflerle yansıtılmasında yatıyor. Bir yanda siyahi bir  Alman futbolcu gol attığında sevinmeyecek kadar tutucu olan Neo-naziler, bir yandan yıllardır süregelen dışlanmanın getirdiği öfkeyi biriktiren Türkler, diğer yandan kendi gettolarını kurmuş Lübnanlılar çok başarılı bir şekilde yansıtılıyor. Kişisel çıkar uğruna aile, mesleki değer gibi pek çok unsurun çiğnenmesi zaman zaman insanın kendini sorgulamasına sebep oluyor. Aynı zamanda, bizim ekranlardan izlediklerimizin arkasında ne kadar kirli işler döndüğüne şahit oluyoruz.
Aslında bu dizide yer alan hemen hemen her şey bir anlamda gerçek. Şikeye bulaşmış futbolcular, onlardan haberdar olup onlara göz yuman bir federasyon, yıllardır Almanya’da yaşamasına rağmen kendini o topraklara bir türlü ait hissedememiş gurbetçiler, istihbaratın her şeyden haberdar olup, somut bir şeyler yapmaması gibi pek çok olay çarpıcı bir şekilde aktarılıyor.  Ayrıca her etnik grubun kendi aralarında gettolaşıp suç çeteleri oluşturmaları, 4 milyon göçmenin yaşadığı ülkemizde böyle bir sorunun yaşanma ihtimalini düşündürüyor.
Dizide en çok ilgimi çeken şeylerden biri de, pek çoğumuzun 2. Dünya Savaşı ile tarihe karıştığını düşündüğümüz Nazilerin varlığını devam ettirdikleri gerçeğini göstermesi. Ritüellerine tutkulu bir şekilde devam ediyor, Almanya’da yaşayan diğer etnik grupları sindirmek için adeta can atıyorlar. Aslında Nazi tehlikesinin hala devam ediyor olması yüzümüze acı bir şekilde çarpıyor.
Oyunculara gelecek olursak, hemen hepsi Almanya’da sükse yapmış oyuncular. Karakterlerin üzüntülerini, hırslarını, aralarındaki ilişkileri gerçekçi bir düzlemde aktarıyorlar. Pek çok konunun çarpıcı detaylarıyla işlendiği, merak seviyenizi doruklara çıkartacak bu diziyi kesinlikle tavsiye ediyorum.
https://yazhocam.com/kultur-sanat/dogs-of-berlin/
”ODTÜ Sosyal Demokrasi Topluluğu olarak 8 Mart Dünya Emekçi Kadınlar Günü kapsamında gerçekleştireceğimiz, CHP Ankara Milletvekili Gamze Taşçıer ve Ankara Mimarlar Odası Şube Başkanı Tezcan Karakuş Candan’ın konuşmacı olacağı “Yerel Yönetimlerde Kadın” konulu panele siyasi olduğu gerekçesi ile ODTÜ rektörlüğü tarafından izin verilmemiştir. Sosyal Demokrasi Topluluğu’nun siyasi konuları siyasi kişilerle tartıştığı etkinlikler yapmasından daha doğal bir şey olamayacağı rektörlüğe söylenmiş ancak sonuç alınamamış ve etkinliğimiz yasaklanmıştır. Siyasal fikir topluluklarına siyasi etkinlikler yapmayın demek esas siyasi olandır ve OHAL rejimini ODTÜ’ye yayma çabasıdır. ODTÜ yönetiminin iktidar korkusunun sebep olduğu bu akıl dışı engellemeyi kınıyor ve bu siyasetsizleştirme çabasının sonuç vermeyeceğini biliyoruz. ODTÜ dikta karşısında sesi titreyenlerin değil diktaya karşı ayakta duranlarındır.
https://yazhocam.com/one-cikanlar/odtude-yasaklanan-8-mart-etkinligi/
Verşan Kök’ün ODTÜ’ye rektör olarak atandığı günden beri ODTÜlüler (yalnızca öğrenciler değil, akademik ve idari personeller, işçiler vs. de dahil olduğundan öğrenciler yerine ODTÜlüler demenin daha doğru olduğunu düşündüm) nezdinde yarattığı ve yaratmaya devam ettiği rahatsızlık herkesin malumu olsa gerek. Göreve başladığı ilk ayın sonunda ülkedeki OHAL’i ODTÜ’ye doğrudan “Güvenlik Önlemleri” başlığı altında getirilen kısıtlamalarla taşıyan Kök’ün adı geldiği andan itibaren 1977’deki faşist rektör Hasan Tan ile birlikte anılmaya başlanmıştı bile. Hatta bu paralellik o kadar açık şekilde kuruluyordu ki dönemin “Hasan Tan ODTÜ’ye rektör olamaz” sloganı bugün sadece isim kısmı değiştirilerek kampüs içerisindeki eylemlerde kullanılmaya başlandı. Resmi ve resmi olmayan öğrenci topluluklarının faaliyetlerinin kısıtlanması, kimi etkinliklerin tamamen yasaklanması, izin alma prosedürlerinin zorlaştırılması, kampüse yakınlarımızı veya arkadaşlarımızı sokmada çıkarılan zorluklar, çalışanlar üzerindeki yoğun baskı, kampüse polisin girişinin bu kadar yaygınlaşması, açılan soruşturmalar… Ya da daha güzel bir ifadeyle, “Ne kadar da benziyoruz Türkiye’ye Ahmet Abi”*. Milliyetçi Cephe hükümetinin faşizmini ODTÜ’ye taşıyan Hasan Tan’la kurulan paralelliğin de hakkını veriyor Verşan Kök.Son olarak Tayyip Erdoğan’ın okula daveti vesilesiyle kampüsteki polis işgalinin yarattığı OHAL, yasakları katmerledi. Verşan Kök’ün ağzından düşürmediği akademik çalışmalar bile görmezden gelindi. Evrim Konferansı yasaklandı, ders seçimleri ertelendi. Demokratik şekilde Tayyip Erdoğan’ı protesto etmek isteyen ODTÜ öğrencilerinin gözaltına alınmasına da Verşan Kök tarafından tek bir kelam edilmedi. Yeni dönemin başlamasının hemen ardına topluluk etkinliklerinin kısıtlanması yetmezmiş gibi bir de öğrencilerin sürekli aktif olarak kullandığı, odası yetersiz olan toplulukların toplantılarını aldığı, sınav döneminde öğrencilerin ders çalıştığı, kampüsün merkezinde olması sebebiyle de pek çok öğrencinin birlikte takıldığı kafeteryanın saat 17’den sonra “çalışanlara verilecek ek mesai ücretlerinin yetersiz olması” bahanesiyle kapatılması kararı alındı.Sonrasında alınan forumla bu yaşananlara bir tepki gösterilme kararı da alındı: Verşan Kök’e karşı bir arada olduğumuz gösterilecek, kafeterya için de bir terk etmeme eylemi. İki gün boyunca öğle saatlerinden itibaren de soğuk hava koşullarına rağmen topluluklar stantlarını açtı Fizik çimlerinde (Kütüphaneden stant açmak için masa alma işlemi, Genel Sekreterlik’in onayına bırakılmış. Stantlar da toplulukların dayanışmasıyla bulunan masalarla açıldı. Bu arada kapattıklarını sandıkları Medya Topluluğu da Fizik çimlerinde röportajlarını, haberlerini yapmaya devam ediyordu.
Kafeteryanın kapanma saatinde ise kafeteryaya geçilip kapının kilitlenmesinin önüne geçildi. Daha önce forumda alınan kararla kafeteryayı terk etmeme eylemini çeşitli faaliyetleri kafeteryada yapmak suretiyle gerçekleştirileceği kararı alınmış ve bu doğrultuda da ODTÜ Tarihi Belgeseli’nin ilk bölümü olan “Bozkırı Yeşertenler” gösterildi. Onlarca kişinin belki de onlarca kere seyrettiği belgeselin gösterimine katılım ise oldukça yüksekti. Başka bir motivasyon vardı çünkü, eylemin politik muhtevası o motivasyonu belirliyordu. Yani ne yapıldığından ziyade nerede yapıldığının önem arz ettiği bir etkinlikti: Etkinlik Verşan Kök’ün kapatmaya çalıştığı alanda yapılıyor, kapıların kilitlenmesi önlenerek yapılıyor. İkinci gün gösterilen belgeselin ikinci bölümü olan “Zor Yıllar”da yazının başında bahsettiğim paralelliğin kurulmasının dinamikleri güçlendirildi. Anlatılan dönem Hasan Tan Dönemi, içerisindeki boykotlar, direnişler ve sonunda kazanımlar. Sahi bizim hikayemizde eksik olan belki de sonuncusuydu. Bunun eksikliği tutuyordu kafeteryada insanları belki. Ardından yapılan forumda bir tereddüte yer bırakmayacak cinsten kararlar alındı. Kafeterya kapattırılmayacaktı. Sürecin duyurulması ve eylemin yaygınlaşması amacıyla haftada iki gün etkinlik yapılacağı kararı alındıysa da en kritik olan, her gün o kapıyı kilitlemek için gelen görevliyi engelleme kararının alınmasıydı.En çok vurgu yapılan kısım, Verşan Kök’e karşı bir kazanım elde etmeye duyulan yakınlığın yarattığı heyecan oldu. Sıra bize geçti sanırım.
Verşan Kök’ün meşruiyeti artık tartışılmıyor bile. Ancak onu -benzetildiği Hasan Tan gibi- gönderebilecek mekanizmaların ihtiyacı ise en büyük problem olarak karşımızda duruyor. Ama elde edildiği takdirde, kafeterya kazanımları ya da o gün konuşulan diğer sınıfların da aynı şekilde kilitlendiği sorununa(ders saatlerinden hemen sonra herhangi bir etkinliğin yapılmasını engellemek amacıyla dersliklerin kilitlenmesi) yönelik kazanımlar bu mekanizmaları adım adım oluşturacaktır. Dilimize pelesenk olmuş o sloganı aklımızdan çıkarmayalım: “Verşan Kök ODTÜ’ye rektör olamaz!” Verşansız, güzel günler yakındır!
*Edip Cansever’in Mendilimde Kan Sesleri şiirinden bir dize **İşgal kelimesini kullanmama amacım eylemi masumlaştırmak değil. İşgal, dışsal bir unsur tarafından gerçekleştirilir. Biz, bize ait olan bir yerden çıkmıyorsak bunun adı terk etmemektir.
https://yazhocam.com/one-cikanlar/kafeterya-baslangic-olsun/
ODTÜ’de geçtiğimiz yıl da kaygı verici uygulamalar artarak devam etti. Bir süredir bu konuda yazamadım. Şu anda hemen aklıma gelen yedi uygulamayı (aşağıdaki listedeki 11-17 numaralı açıklamalar) daha öncekilere ekleyerek gönderiyorum. Hem görüşümü, gecikmeli de olsa iletmiş olmak hem de hafızamızı tazelemek istiyorum.
Bir rektör kendisini atayana “itaat farz, karşı çıkmak haramdır” demişti. Bir başka rektör ise “Malazgirt Bulvarı yapılırken siz çok tepki koymuşsunuz ama yol yine de yapıldı, ben ne yapabilirim?” demiş. Bu iki söylem arasında pratik açıdan ne fark var? İkincisi biraz daha kullanışlı ve kurnaz bir söylem. Her uygulamayı bu çerçevede değerlendirmeye çağrı yapıyor sanki. İşin kötü yani, bu şekilde yorum yapanlar da çıkabiliyor maalesef.
Son TÜBİTAK teşvik ödülüne aday gösterme konusundaki uygulamayı da gördükten sonra, bilmem hala olumlu beklentisi olan kalmış mıdır? Herhangi bir uygulama için “artık bu kadarını da yapmaz bu yönetim” diyebilir miyiz?
Üniversite mensuplarının bu uygulamalar konusunda yaygın bir şekilde görüş bildirmesi iki açıdan önemli. Birincisi, hala yöneticilerin üniversiteye yakışmayacak uygulamalarını bir ölçüde engelleyebilir. Daha da önemlisi, kısa dönemli etkisinden bağımsız olarak üniversitenin ilerde saygınlığını koruyabilmesi ve sıradanlaşması için mensuplarının bu dönemde bu refleksi gösterebilmesi ve onaylamadığı uygulamalara itiraz edebilmesi gerekir.
2. Protesto: Bir gazetede, ODTÜ’den geçen yolu protesto etmek için toplanan grubun içinde yer alan bir ODTÜ Mezunları Derneği Yönetim Kurulu üyesine Genel Sekreter Vekili’nin 11 Ekim 2017 tarihinde bir uyarı yazısı gönderdiği haberi yer almıştı ve haber bu listeye de taşınmıştı. Aradan geçen süre içinde bu konuda üniversite yönetiminden bir açıklama gelmedi. Bu durumda haberin doğru olduğunu kabul etmemiz gerekiyor. Böylesi bir yazıyı Genel Sekreter Vekili kendi başına göndermiş olabilir mi? Kendi başına gönderdiyse, üniversitenin diğer yöneticileri bu tavrı onaylıyor mu? Ben ODTÜ’nün barışçıl bir protestoda bulunan bir kişiye böyle bir yazı göndermesini kaygı verici buluyorum ve “onaylamıyorum.” Basında çıkan bu haberin bağlantısını da Basında ODTÜ bülteninde göremedim.
5. Dekanlık seçimi: ODTÜ’nün dekanlık seçimi (gerçekte eğilim yoklaması ve böyle bir informal uygulamaya karşı formal bir engel olamaması gerek) gibi bir geleneği vardi. Seçimde (eğilim yoklamasında) en çok oyu alan kişi dekan olarak atanırdı (fark sadece 1 oy olsa bile). Bu önemli geleneğe rağmen, Eğitim Fakültesi’ne en son dekan atamasında seçim yapılmamıştır. İzlenen yöntemle ilgili garip söylentiler dolaşmaktadır ve yöneticiler herhangi bir açıklama yapmamıştır. Uzun yıllar içinde oluşan demokratik geleneklerin birdenbire hiçbir açıklama yapılmadan terk edilmesi kurum kültürünü ortadan kaldıracak son derece olumsuz etkiler yaratabilir.
Not: Dokuz numaralı uygulamayla ilgili yeni bir bilgi aldım. Rektörün uygun gördüğü enstitü ana bilim başkanlarından görüş alıp uygun görmediklerinden almadığı söyleniyor. Bu hiç kimseden görüş alınmamasından daha da kaygı verici bir durum. Ben görüş alınmayan enstitü ana bilim dalı başkanları olduğunu biliyorum.
11. Bağış gecesi: ODTÜ 2018 Mayıs ayında İstanbul’da Sait Halim Paşa Yalısı’nda bir bağış gecesi düzenledi. Konuyla ilgili Abbas Güçlü bir yazı yazdı (http://www.milliyet.com.tr/yazarlar/abbas-guclu/en-buyuk-zenginlik-ve-odtu–2668864/). Geceyi “bayi toplantısı”na benzetmiş ve bir “fiyasko” olduğunu söylemiş. Etkinlikte rektörlükteki yöneticiler dışında dekanlar dahil diğer yöneticilerin, öğretim üyelerinin ve öğrencilerin olmadığı anlaşılıyor. Salonda yapılan hazırlığa karşı önemli sayıda davetlinin gelmediği anlaşılıyor. Toplanan bağış bu etkinlik için yapılan harcamayı karşıladı mı acaba? Daha önemlisi, ODTÜ’nün itibarı mütevazılığında ve geliştirmiş olduğu diğer değerlerindedir. İtibarı yalılarda yapılan etkinliklerde aramak, her ne kadar zamanın ruhuna uygun görünüyorsa da, ODTÜ’yü giderek sıradanlaştıran uygulamalara bir yenisini eklemektedir. Zamanında Ankara’da ODTÜ geleneklerine uygun “Bir ağaç sizden, bir orman bizden” gibi çok başarılı bağış kampanyaları yapılmıştı.
16. KKM etkinlikleri: Son ana kadar tarihi belirlenemeyen bir açılış töreni nedeniyle ODTÜ’de çok önceden planlanmış etkinliklerin (Aykut Kence Evrim Konferansı ve diğer konferanslar, öğrenci kayıtları, yemek servisi gibi) yer ve/veya zamanlarının değiştirilmesini kaygı verici buluyorum ve “onaylamıyorum.” Özellikle büyük uluslararası etkinlikler çok önceden planlama ve güven ortamı gerektirir. Son uygulamadan sonra ODTÜ’de uluslararası bir etkinlik düzenlemeye cesaret etmek kolay olmayacaktır.
https://yazhocam.com/one-cikanlar/odtulu-akademisyenin-okulda-yasanan-olaylara-getirdigi-17-elestiri/
Güz döneminde yemekhaneden yeterli miktarda yemek yiyemediğimiz için kafeterya çalışanlarıyla yaptığımız görüşmeler sonucunda artık biz de veganlar olarak 4 çeşit yemek yiyebilmeye başlamıştık. Bahar döneminin başlamasıyla birlikte zar zor uğraşlarla 4 çeşide çıkarttığımız menümüz dün yeniden 1 tabağa kadar düştü. 4 çeşit yemek ücreti ödeyip tek tabak yemek zorunda kalıyoruz. Ayrıca geçen dönemin sonunda bize ayrı bankodan verilmeye başlanan yemekler yeniden diğer menüyle aynı bankodan verilmeye başlandı(bu durum sadece akşam yemeği için geçerli).* Üstüne üstlük vegan denilerek verilen birkaç yemeğin içinden hayvansal içerik çıktı. Diğer menünün kalori hesabına kadar düşünülmesine karşın veganların yeterince beslenip beslenemediği hiç kimsenin umurunda bile değil. Bu durumun sebebi sayıca az olduğumuz için göz ardı edilebilmemizin daha kolay olması. Yemekhaneden sonra nispeten ucuz diyebileceğimiz bir alternatif olan Alakart ise saat 17.00’ye kadar hizmet vermeye başladı. Yemekhanede yeterince yemek yiyemediğimiz zamanlarda Alakart’tan yemek yiyebiliyorduk, artık onu da yapamıyoruz. Geriye sadece  içeriğinde hayvansal içerik bulundurup bulundurmadığını bilemediğimiz özel işletmelere yönelmek kalıyor.
*: Bu durum yemeklerin birbirine karışmasının önlenmesi ve yemekler arasında kaşık transferi yapılamaması bakımından önemli.
https://yazhocam.com/one-cikanlar/odtu-karin-doyurmuyor/
Türkiye’de yükseköğretim sisteminin 1981 yılında yeniden düzenlenerek YÖK adını almasından sonra, öğrenci affı meselesi birçok kez gündeme geldi. 1983 yılında ilk çıkarılan aftan sonra neredeyse her 2 yılda bir öğrenci affı çıkarıldı. 1984 yılında, dönemin Cumhurbaşkanı Kenan Evren’in onaylamasıyla, kaydı silinen tüm sınıflardaki öğrenciler eğitim hayatlarına devam etti. 1986, 1988, 1991, 1993 yıllarındaki aflardan sonra 1995 yılında yükseköğretim kanununa, ilişiği kesilen öğrencilere sınav hakkı verilerek başarılı olmaları halinde okula geri dönme şansı tanıyan yeni bir düzenleme getirildi. 1997 affından sonra da, 2000 yılında çıkarılan afla yükseköğretim öğrencilerinin aldıkları disiplin cezaları bütün sonuçları ile kaldırıldı ve sicil dosyalarından çıkarıldı. Bu tarihten itibaren 2005 yılına kadar geçen sürede okuldan ayrılan öğrenciler için ise 2005 yılında yeni bir af çıkarılarak okula dönüşleri sağlandı. Sonrasında, 2008 yılında çıkarılan affın kapsamı daha da genişletilerek, önceki çıkarılan aflardan yararlanamayan öğrencilere de bir hak daha verilmiş oldu. 2011 yılındaki afla birlikte, terör suçu işleyen, terörle bağlantılı öğrenciler hariç olmak üzere, ilişiği herhangi bir şekilde kesilen öğrenciler okula dönebildi. Yine, 2012’de sadece terör suçundan hükümlü olanları ve 2011 sonrası ilişiği kesilen öğrencileri kapsamayan bir af daha çıkarıldı. Son olarak, 2018 yılında çıkarılan af oldukça kapsamlı çünkü yıl fark etmeksizin herhangi bir yükseköğretim programını kazanan ama kesin kayıt yaptırmayan öğrencilere yeniden kayıt yaptırabilme hakkı verildi. Yaklaşık 500 bin öğrenci bu haktan yararlanabildi fakat son birkaç yılda gördüğümüz karar devam ettirilerek 2018’de de terör örgütleriyle irtibatı bulunan öğrenciler bu haktan yararlanamadı. Yine de, bu öğrenci dostu aflar süreci düşünüldüğünde, oldukça geniş bir öğrenci kitlesinin eğitim hayatına devam edebildiği aşikar. Bu öğrencilerden biri olarak ODTÜ Felsefe bölümüne geri dönen Tevfik Üçbaş’ın hikayesini kısmen de olsa aşağıdaki videodan izleyebilirsiniz.
https://yazhocam.com/anlat-hocam/turkiyede-ogrenci-aflari-tarihi/
26-27 Nisan 2018 tarihlerinde KOÇ Fest’in bu seneki ayağı ODTÜ’de düzenlendi. Özellikle spor arabaların ve tırların Devrim’in içine kadar girmeleri ve okulun geleneksel bahar şenlikleri için her türlü zorluğu çıkartan rektörlüğün sermaye karşısında bu kadar kolay imtiyazlarda bulunması öğrencilerin yoğun protestolarına ve tepkilerine neden oldu.
Bu sene 32.Düzenlenen ODTÜ Bahar Şenlikleri 9-11 Mayıs tarihleri arasında düzenlendi.
6 Temmuz 2018 günü ODTÜ Mezuniyet günü özel güvenliklerin “Verşan Kök ODTÜ’ye Rektör Olamaz” yazılı pankartı taşıyan öğrencilere saldırmasıyla başlayan sürecin ilk ayağı. Mezuniyet günü gerçekleşen bu olayların sosyal medyada hızlı bir şekilde yayılmasıyla birlikte olaylardan ilk vurgunu ODTÜ Medya Topluluğu yedi. Topluluğun ekipmanlarına rektörlük tarafından el koyuldu ve topluluk askıya alındı. İkinci dalga olarak ise 12 yıl önce Penguen Dergisi’nde yayınlanan ‘Tayyipler Alemi’ isimli karikatürü taşıyan 4 öğrenci ve basımını yapan fotokopici tutuklandı.
Mezuniyet pankartı nedeniyle tutuklanan öğrenciler, medya topluluğunun kapatılması ve sosyal medya üzerinden başlayan ODTÜ’yü karalama kampanyaları ile oluşan baskıya karşı omuz germek için 20 Temmuz 2018 günü fizik çimleri önünde DUVAR etkinliği gerçekleştirildi.
ODTÜ Medya Topluluğu’nun askıya alınması ve ekipmanlarına el koyulması nedeniyle, diğer okul toplulukların ve ODTÜ Mezunları Derneği’nin desteği ile Medya Topluluğu’na yardım amacıyla 4 Kasım 2018’de ARAFİVA Fest. düzenlendi.
26 Kasım 2018 Tarihinde A4 yokuşunda yetkililerin ihmalkarlığı sonucu meydana gelen kazada Psikoloji bölümü öğrencisi İrem Kütük hayatını kaybetti. Ali Baran Göğüş ise 16 Kasım’da bizlere veda etti.
19 Aralık Çarşamba günü okulda düzenlenmesi planlanan panellerde rektörlük, panelleri engellemek amacıyla Matematik ve İİBF A binasındaki 16.40 sonrası tüm dersleri ve sınavları iptal etti. Daha sonrasında İİBF binasında yapılan etkinliğin engellenmesi amacıyla okula polislerin girmesine izin verildi.
20 Aralık Perşembe günü topluluklara iletilen maille ODTÜ Medya Topluluğu’nun kapatıldığı bilgisi rektörlük tarafından verildi.
https://yazhocam.com/genel/odtu-rewind-18/
Black Friday indiriminin olduğu gün gece yarısın-dan hemen önce bir telefon sesi ile irkildim. Arayan yakın bir arkadaşımdı, dedi ki haydi uçak bileti alıyoruz Van'a...
Black Friday indiriminin olduğu gün gece yarısın-dan hemen önce bir telefon sesi ile irkildim. Arayan yakın bir arkadaşımdı, dedi ki haydi uçak bileti alıyoruz Van’a. Neden diye sormama kalmadan hani İran’a gidiyorduk, geliyor musun acil karar ver dedi. O an şaka ile karışık gitme planı yaptığımız anlar aklıma gelmişti lakin gerçekten gideceğimizi hiç ciddi ciddi düşünmemiştim doğrusu, bunu o an fark ettim.Geçen seneden Erasmus programına katılırım belki diyerek kafede çalışıp biriktirdiğim bin liram vardı odamın bir köşesinde duran. Öylece durmaya devam etmişti çünkü Erasmus’u kazanamamıştım. Sonra o para aklıma geldi ve beynimde bir ışık yandı. Tabii ya, bu parayı İran seyahati için harcamalıydım. Bunu düşündükten sonra artık tereddüt etmeden tamam haydi alalım şu uçak biletlerini dedim ve o günün indirimi sayesinde saat tam gece yarısına on dakika kala Van’a kişi başı (ya da yolculuk arkadaşlarımdan birinin deyişiyle kelle başı) gidiş-dönüş 80 liraya uçak bileti aldık. 12 Şubat 2018 tarihinde biz üç arkadaş uçakla Ankara’dan Van’a vardık.
Van’da bir arkadaşımız bizi karşıladı ve Van’ın o meşhur kahvaltı salonlarından birine götürdü bizi. Van’ın kahvaltısı gerçekten bahsedildiği kadar güzel, yolunuz düşerse muhakkak bir kahvaltı yapın ve otlu peyniri tadın derim. (Her ne kadar yazı Van ile ilgili olmasa da bunu belirtmeden geçmek istemedim). Van Havaalanı’ndan ise kara yolu ile Hakkari Yüksekova’dan geçip Esendere sınır kapısına geçtik. Bunun için Van şehir merkezinde otobüse bindik ve otobüs bizi sınır kapısında indirdi.
Sınır kapısında Türkiye’den İran’a Farslar kuyruk oluşturmuş sınırdan geçmek için uzun bir bekleyiş halindeydiler. Daha önce yurt dışı deneyimi olarak Gürcistan’a gitmiştim, bu sayede sınır kapısı kıyaslaması yapma imkanım oldu. Bu da kara yolu ile seyahat etmenin kazandırdığı başka bir gözlem yapma ayrıcalığı diye düşünüyorum. İki sınır kapısı da anladığım kadarı ile benzer yoğunluğa sahip yani genellikle çok yoğun. Fakat İran sınır kapısında onca itiş ve kakış arasında insanların epey eğlenebildiğini, bu uzun bekleme süresini birbirleriyle ve sınır kapısı polisleriyle laf dalaşı halinde espriler yaparak geçirdiğini gözlemledim ve doğrusu bu durum bizi epey güldürdü. Sıramız geldiğinde pasaport kontrolüne tabii tutulduk. Zaten vize de olmadığı için bir sıkıntı olmadan geçtik. Sırada taksi tutarak Esendere sınır kapısına en yakın şehir olan Urmiye’ye geçmek vardı. Petrol kaynağı fazla olduğu için İran’da taksiler Türkiye’ye kıyasla epey ucuza geliyor. Planımız Urmiye merkezden gece yolculuğu yaparak Tahran’a geçmekti. Nitekim bir nargile kafede dinlendikten sonra Tahran otobüsüne bindik.
Sabah dokuz sularında Tahran’daydık. Tahran şehir merkezine gelince Tahran’ın 30-40 yıl önceki Ankara gibi göründüğünü düşündüm. Kentte sanayileşme yoğundu ve epey yoğun trafiği olan caddelerin üzerinden hava kirliliği çıplak gözle görülüyordu. Binalar son derece gri ve hava kasvetliydi. Tahran’ı görünce üçümüzde de bir hayal kırıklığı oluşmuştu ve bu duygu net bir şekilde hissediliyordu. Kahvaltı yapmak için şehirde dolaştığımızda daha büyük bir şoka uğradık çünkü saat 11.00’dan önce bankalar hariç hiçbir dükkan açık değildi. Zar zor bir restoran bulduk ve kapalı olmasına rağmen adama yabancı, yani onların deyişi ile “harici”, olduğumuzu ve açık bir yer bulamadığımızı anlattık ve o da oturmamıza izin verdi. Saat 11 sularında servis başlamıştı artık ve biz de bir şeyler yiyip Tahrandaki tek arkadaşımız Tela’ya ulaştık.
Tela bizi ilk önce Sadabad Sarayı’na götürdü. Sadabad Sarayı hakkında biraz bilgi vermek istiyorum; çeşitli müzelerden oluşan sarayın inşası ve kullanılmaya başlanması Kaçarlar dönemine ve sonrasında Pehlevi hanedanlığına denk düşüyor.
Sadabad Sarayı sonrasındaki rotamız Tahran şehir merkezini hiç beğenmediğimiz için biraz daha şehrin ötesinde, dağların ortasında bir yer oldu: Darband. Farsaçada Darband dağın kapısı (door of the mountain) anlamına gelir. Dağların kıvrımında tepeye doğru kıvrılan taş yoldan hep birlikte yukarı çıktık. Her katta kafeler ve restoranlar en tepeye doğru dizilmişlerdi ve biz de dağın en yüksek yerlerinden birine kurulmuş olan bir restoranda akşam yemeğimizi yedik. Dağların üzerindeki bembeyaz kar görüntüsü Tahran’ın şehir merkezinde yaşadığımız hayal kırıklığını çoktan unutturmuştu bize.
O gün İran’da ilk defa İran mutfağından yemek yedik. En ünlü yemekleri olan Dizi/Abgoosht, çorbalardan Ash e Reshte, pirinç pilavı (yalnız pilavın margarin yağını yanında veriyorlar ve siz isterseniz sıcakken hemen karıştırıp öyle yiyorsunuz (sonuç olarak pilavı beğenmedik üçümüz de) ve tabii ki şiş kebaplarını denedik. Kebap İran mutfağında çok önemli bir yere sahip ve her yerde- abartısız her yerde-kebap yeme imkanınız var, bunu otogarda mola verdiğimizde dahi kebaptan başka yemek bulamamamızdan anladık.
Ekmekleri ise Sangak ve Barbari, ikisi de en yaygın tüketilenlerden. Yemeklerin yanında ayran içmiştik, ayran bizim bildiğimiz yayık ayranı fakat tek fark içine bolca nane koymaları. Yemek bitince hemen çay servisi başlıyor, siyah çay İran’da da çok yaygın, çayın yanına Nabat Chubi denen safrandan yapılan sarı şekerlerden getiriyorlar ve bu şeker, İran’da en yaygın şeyler listesi yaparsak eğer muhtemelen ilk üçte yer alır.
Yemeği yedikten sonra Tela’dan ayrılarak İran’ın güneyine Şiraz’a doğru yola çıktık. Sabah vardığımızda Şiraz’ın alçak damlı topraktan evlerini gördüm ilk olarak ve şimdi güneyde olduğumuzu hissettiren  palmiyelerle en tepede parlayan güneş fark etmemi sağladı baharı. Tahran ve Tebriz’de kışken, Şiraz resmen baharı yaşıyordu. Sarı ve tonlarının hakim olduğu bu şehri çok beğendim. Orada bir ev kiraladık ve bir gün kalıp gezmeye karar verdik.
Buraları gezdikten hemen sonra parkta otururken tesadüfen tanıştığımız İranlı bir çift Persopolis’e Farsça adıyla Taht-ı Cemşit’e gezmeye gidiyorlardı onlarla gelmemizi teklif ettiler ve biz de hemen takıldık peşlerine. Pers İmparatorluğu’nun başkenti olan Taht-ı Cemşit MÖ 6.yüzyılda inşa edilmiş. Antik kent ve Perslerin kültürel mirası olma özelliği ile epey heybetli görünüyordu. Burada 14.yy Pers şiirinin en önemli şairlerinden Hafız’ın ve Saadi Shirazi’nin kabrine ve müzelerine gittik. Bu kabirlerin bahçesi muhteşem güzellikteydi. Akşam ise gezintimiz esnasında Şiraz’da tanıştığımız Behzad bize yardımcı oldu, kendisi Azeri Türkü olduğu için iletişim kurmamız kolay oldu ve İran’ın gece hayatını bize gösterdi. İran’da gece hayatı ev partileri dışında şehrin merkezinden nispeten uzak yüksekçe yerlerde restoran/canlı müzik şeklindeydi ve alkol kullanımı yoktu. Buna karşın insanların çoğu evde kendi içkisini üretiyor ve karaborsa şeklinde satış yapıldığı da biliniyor.
Şiraz’da iki gün kalıp ünlü Şiraz pazarını da gezdikten sonra yine otobüsle gezimizin son güzergahı olan Isfahan’a gittik. Burada daha önceden Couchsurfing’ten tanışıp konuştuğumuz Behrad bize arkadaşlık etti ve evinde kaldık. Behrad ve arkadaşı İran’da konservatuvar okuyan iki öğrenciydi ve piyano, gitar, keman ve kemençe çalıyorlar bir yandan da Farsça şarkılar söylüyorlardı. Bu da zaten büyüleyici olan şehir Isfahan’ı daha da büyüleyici kıldı. Burada Meydun-i İmam’ı iki kez gezdik. Muhteşem mimarisi ile gece de gündüz de bu tarihi meydan çok güzel görünüyordu. Eğer Isfahan’a yolunuz düşerse kesinlikle görülmesi gereken yerlerden diyebilirim.
Isfahan’da ikinci gün Varzaneh çölüne gittik, aslında planımızda Yezd’e gidip oradaki büyük çölde kaybolmak vardı fakat zamanımızın yetmeyeceğini düşünerek bu hakkımızı Varzaneh Çölünde kullandık. Üçümüzün de ilk çöl görüşüydü ve açıkçası epey eğlendik, hatta akşam olunca çölde mangal yakıp dans bile ettik. Son gün ise Isfahan’ın History Bridge denen tarihi köprüsünde Isfahan’a baktık son bir kez ve güzel Fars müziklerini dinledik oradan ayrılacak olmanın etkisi ile biraz buruk şekilde. Bu müziklerden en çok beğendiğim birkaçını sizinle paylaşmak istiyorum; Elahe-Rafte, Minoo Javan-Hey Yar Hey Yar ve Dairush-Cheshme Man, -elbette Gogoosh’u unutamayız bu listede- ve Googoosh-Makhlough.
Bitirirken Farsların şu ünlü sözüyle bitirmek istiyorum: Xuda Hafız yani Allahaısmarladık.
https://yazhocam.com/genel/iranda-bir-hafta/
Yaşadığımız dünyanın gerçekliğine sorgulamayı hiç aklınızdan geçirdiniz mi? Gördüğümüz her şeyin aslında birer illüzyondan ibaret olduğu düşüncesi kafanızı kurcaladı mı? Bir rüyada olup olmadığımızın ayrımına nasıl vardık? Uyandığımız zaman aslında gördüğümüzün bir rüya olduğunu fark ettik belki, peki hiç rüya içinde rüya görmedik mi? Bu durumda bu ayrımı yapabilmek biraz daha zorlaşırdı gibi görünüyor. Aslında hiç uyanamadığımız bir uykuda sürekli rüya halinde olduğumuzu düşünmeye başlamak ise işi biraz daha ürkütücü noktalara getirebiliyor. Ya da Berkeley gibi şüpheci yaklaşarak gözlerimizi kapattığımız her an var olduğunu sandığımız her objenin bir anda yok olabileceğini de düşünebilir, objelerin bizden bağımsız olarak var olmadıklarını söyleyebiliriz. Felsefenin epistemoloji alanında aklımızı kurcalayan tüm bu sorunlar çoğumuzun bildiği ‘’The Matrix’’ ve ‘’Inception’’ gibi filmlere de konu sahipliği yapmıştır. Aynı sorunlar, 17. Yüzyılda yaşamış olan filozof René Descartes tarafından da ‘’İlk Felsefe Üzerine Meditasyonlar’’ adlı kitabında incelenmiştir. Bildiğimizi sandığımız şeyleri aslında gerçekten bilip bilmediğimiz, kesinlikle bilinebilecek şeyler olup olmadığı bu sorunlara eklenebilecek diğer sorunlar olarak incelenmeye devam edilmiştir. Kitabının ilk cümlelerine sahip olduğu inançların ne kadar yanlış olduğunun bilincine varmış olduğunu vurgulayarak başlar Descartes. Aslına bakıldığında bu doğruluk değeri olan bir yargıdır, çocukken gerçekliğine inandığımız bize hediyeler getiren Noel Baba, yastığımızın altına koyduğumuz dişin Diş Perisi tarafından paraya dönüştürülecek olması, ailemizin her şeyin en iyisini bildiğine inanmamız gibi birçok yanılgıya hepimiz düşmüşüzdür. Descartes’in de farkına varacağı yanılgılar bunlardan çok farklı olmayacaktır belki de. Peki sahip olduğumuz inançların doğrularını sorgulamadaki kriterimiz ne olacak? Yolda yürürken arkadaşımız olduğundan emin olduğumuz birinin aslında bambaşka biri olduğunu fark etmemiz, alkollü içki tükettikten sonra bilincimizi kaybetmemiz, hastayken aslında en sevdiğimiz yiyeceğin tadını dayanılmaz bulmamız ise duyularımızın bizi aldatabileceğinin en güzel örnekleri olduğunu sezebiliyoruz. Descartes de bunu sezmişti. Dolayısıyla duyularımız gerçekliği ararken bir araç olmayacaktı, onlar güvenilmezdi. Duyularımızı kriter konumundan çıkarmak ise, ciddi sayıda deneyimimizi rahatlıkla silip atabileceğimize bir işaretti. Daha da ötesi, her şeyin bir yanılgı olduğunu düşünmemize sebebiyet vererek, neyin gerçek olduğunu ararken belli bir noktaya hapsolmaz mıydık? Descartes’in Kartezyen şüpheciliği işte burada devreye giriyor. Şüphecilikten yani gerçekliğe ulaştığımızı sansak bile her zaman şüphe duymaya devam edeceğimiz, dolayısıyla gerçekliğe asla ulaşamayacağımız düşüncesinden farklı olarak Kartezyen şüphecilik aslında gerçekliğe ulaşmaya çalışırken kullandığımız bir usul olarak da düşünülebilir. Dolayısıyla Descartes bu yöntemle bir şeyleri kesin olarak bilebileceğimizi düşünüyordu. Bu yöntem yanlış olduğuna inandığımız ya da yanlış olabilme ihtimali olan her türlü inanışımızdan kurtulmakla ve daha sonra doğruluğundan emin olduğumuz inanışlar üzerinden ilerleyerek hareket edebileceğimiz bir yoldur Descartes için. Bunu bir elma sepetine benzetecek olursak, sağlam elmalara sahip olabilmek için çürüyebilme ihtimali olabilecek her elmadan kurtularak sepete sadece sağlamlığından emin olduğumuz elmaları almamız gerekir. Descartes bu noktada duyularımızı kullanmamızı gerektirmeyecek olan ‘’2+2=4’’ gibi rasyonel ifadelerden bile yarattığı kötü niyetleri olan bir cinin bizi kandırıyor olma ihtimalini göz önünde bulundurarak asla emin olamayacağımızı vurgulamıştır. Tam da bu noktada önemli bir detayın farkına varmıştır. Kötü cin tarafından oluşturulan bir illüzyon olmasına karşın ortada herhangi bir beden bulunmasa bile, kötü cin tarafından kandırılan bir benlik vardır. Kandırılan, düşünebilen bir benlik. İşte bu nokta Descartes’in ‘’Aha’’ dediği noktadır çünkü fark etmiştir ki kandırılabilmek için bedenen olmasa bile kandırılabilen, düşünebilen bir benlik olarak var olması gerekmektedir. Dolayısıyla bu benliğin var olması Descartes’in ilk sağlam elmasıdır ve peşinden yıllarca dillerden düşmeyecek olan ‘’Düşünüyorum, öyleyse varım.’’ cümlesini getirecektir. Bu durumda sahip olduğu tek sağlam elmanın düşünebilen bir varlık olarak kendi varlığı olması Descartes’i solipsizme götürür. Yani, benliği dışında hiçbir şeyi kanıtlayamazsa, bu benlik dışında hiçbir varlığın var olmasından söz edemiyor olacaktır. Dolayısıyla kötü cin fikrinden bir şekilde kurtulması gerekir. Descartes Tanrı inancı olan bir Hristiyan olmasındandır ki Tanrı’nın tanımı gereği sonsuz bir iyiliğe sahip olduğunu, dolayısıyla da kötü bir cini var ederek o cinin onu sürekli kandırmasına izin vermeyeceğini fark eder ve böylece kötü cin fikrinden kurtulmuş olur. İlk sağlam elması olarak düşünebilen bir varlık olması üzerine Tanrı’nın varlığıyla kötü cin fikrinden kurtuluyor olması ne kadar problematik görünse de Descartes için bu durum elma sepetine başka sağlam elmalar ekleyebilmesine olanak sağlar.  Descartes’in düşünebilen benliği ayrıntılı bir şekilde incelendiğindeyse, zihin felsefesinin de konusu olacak olan zihin ve beden ilişkisinde Descartes’in zihin ve bedeni birbirinden bağımsız iki ayrı öz olarak göreceği, dolayısıyla bu durumun bizi zihin ve beden düalizmine götüreceği de açıkça fark edilebilir. Toparlamak gerekirse, sizler bu yazıyı okurken aslında rüyada olup olmadığınız, gerçekten bu yazıyı okuyup okumadığınız, bu yazıyı okuduğunu düşünen bir benliğe sahip olsanız bile bu yazının yaratıcısı olan benim varlığımdan emin olup olamayacağınız gibi sorunlara Descartes’in yaklaşımı bu şekilde olmuştur diyebiliriz.
Sevgiler.
https://yazhocam.com/one-cikanlar/descartes-kartezyen-suphecilige-nasil-dustu/
Ne yazık ki hepimiz, son zamanlarda şiddetin en keskin örneği olan taciz, tecavüz haberlerine şahit olduk. Pippa Bacca’nın hikayesi de umutla başlayıp hüsranla sona eren hikayelerden biri.
Asıl adı Giuseppina Pasqualino di Marineo olan İtalyan sanatçı Pippa Bacca, bundan tam 10 yıl önce 8 Mart’ta gelinliğiyle Milano’dan yola çıktı. Arkadaşı Silvia Moro ile birlikte otostop çekerek Slovenya, Hırvatistan, Bosna Hersek ve Sırbistan üzerinden hiçbir sorunla karşılaşmadan Türkiye’ye geldi. İstanbul’da arkadaşından ayrıldı, başına bu iğrenç olay gelmese Tel Aviv’de gezisi sonlanacaktı.
Amacı sadece dünya barışına dikkat çekmek, şiddetle çalkalanan ülkelere sevgiyi hatırlatmaktı. Bunun için de, masumiyet ve saflığın sembolü olarak gelinlik giymeyi tercih etti ancak bu kez gelinlik bir gün giyilmeyecek, yol boyunca edineceği bütün deneyimleri ve anıları taşıyacaktı. Aksesuar olarak da beyaz topuklu ayakkabı giydi çünkü ona göre bu, kadınlığı temsil ediyordu ama aynı zamanda da rahatsızlık vericiydi. Tıpkı kadın olmanın emek      ve fedakârlık gerektirdiği gibi.
Pippa, İstanbul’dan Gebze’ye geçti ve 31 Mart’ta otostop çekerek arabasına bindiği Murat Karataş tarafından tecavüz edilerek öldürüldü. Neresinden baksanız elinizde kalıyor, anlamlandıramıyorsunuz gerçekten.
https://yazhocam.com/one-cikanlar/baris-gelini/
140journos, Türkiye’de aktüaliteyi kovalayan, gündem dışı konuları sürükleyici ve çarpıcı şekilde ele alan bir kanal. Paylaşımlarında hem güncel hem de geçmiş meseleleri ele alıyorlar ve bunları yaratıcı kurgu ve müzik kullanımı ile şekillendirerek takipçilerine sunuyorlar. Böyleye ortaya izlerken sıkılmayacağınız, izleyiciyi içine alan, bilgilendirici ve ufuk açıcı videolar çıkıyor.
BKM Mutfak’ın genç komedyenleri seyirciyle buluşturma portalı diyebiliriz.
Özellikle takip edilmesi gereken videoları: Amansız Övücüler. Bu seri absürtlüğüyle ve aslında her şeyin övülesi, güzel bir tarafı bulunabileceğini bizlere göstermesiyle izledikçe sizi mutlu edecek.
Bu kanal da özellikle sosyal bilimlere ilgisi olanların takip etmesi gereken, eğitici ve öğretici bir kanal olarak karşımıza çıkıyor. Ayrıca Twitter uzantısı olan “Felsefe Ha!” hesabını da takibe alıp ufkunuzu artırıp, bilginizi daha da genişletebilirsiniz.
Educatedear’ın da aralarında bulunduğu, müthiş bir arkadaş grubunu barındıran Base 42 sizi sohbetiyle, eğlenceli videolarıyla kendine bağımlı yapabilir.
Bu listeye koyup koymama konusunda kararsız kaldığım bir kanal olan Belgeselci, özellikle Türk popüler kültürü ile ilgili belgeselleriyle ilgi çekiyor. Ayrıca 90lı ve 80li yıllardan paylaştığı TV, sinema ve spor dünyasından enstantanelerle genç nesile Türk pop kültürünü tanıtıyor.
Bir yemek kanalı insanı ne kadar mutlu ederse bu kanal da o kadar mutlu ediyor. Suat Abi sohbeti, sıcakkanlılığı ve becerisiyle kendine hayran bırakıyor. Kendisi tam bir öğrenci dostu ve lezzete çok para harcamadan da ulaşılabileceğini bize kanıtlıyor.
Artık aktif olmasa da eski videolarıyla absürtlüğün dibine vuran olağanüstü eğlenceli bir kanal Brezilya Milliyetçiliği. Ancak Arjantin kökenliyseniz önermiyorum, Arjantinlileri orda pek tutmuyorlar. ?
Mehmet Demirkol ve Irmak Kazuk’un her hafta bir ünlüyü konuk aldığı, futbol-sohbet programı. Konuyla ilgili olanlara tavsiye edilir.
Every Frame a Painting sinemaseverlerin kesinlikle takip etmesi gereken, sinema tarihinin gelişimini, yönetmenlerin kendilerine has stillerini anlatan muhteşem bir kanal.
İstanbul Film Akademi, İlker Canıklıgil’le Olmaz Öyle Saçma Şey serisi, sektörün en donanımlı ve aynı zamanda en eğlenceli yönetmenlerinden İlker Hoca, ayrıca odun ama iyi niyetli, genç kuşağın parlak görüntü yönetmenlerinden Nazım Yılmaz, ve parayı sinemaya harcayan bir sinema sevdalısı Veysi Sala eğlenceli ve eğitici bir seri olarak izleyiciye sunulmuş. Tüm olayların doğaçlama gelişmesi de cabası.
https://yazhocam.com/genel/takip-edilesi-10-youtube-kanali/
        gerçeklikten en uzak noktadır.
https://yazhocam.com/one-cikanlar/alcak-atlayis/
Uzun bir satranç maçına benzer hayat. Sadece siyah beyaz gibi görünse de; mantık, duygular ve zeka ile harmanlanır.
Her ikisinde de geleceği düşünerek hareket etmek önemlidir. Yaptığınız her hareketin, aklınızdaki her düşüncenin ayrı bir rolü vardır hayatınızda. Kimi doğru, kimi yanlış, kimi güçlü, kimi zayıf. Bazıları ilk adımda işe yarar, bazıları sonunda. Ama kazanmak için hepsi gereklidir.
Küçük adımlar atarak başlamanız gerekir, cesurca, tıpkı piyonlar gibi. Diğer taşlara göre sayıları çoktur belki ama cesurca atılan bu küçük adımlar asla küçümsenmemeli… Destek verir. Sonrasında dev adımlara da dönüşebilir ve hayatta hep kazanmanızı sağlar, tıpkı piyonun tahtanın sonunda vezir olması gibi.
Doğru olduğunu düşünerek attığınız adımların, yaptığınız hamlelerin, karşı hamle ile ne kadar olumsuz ya da yanlış olduğunu görebilirsiniz. “ Kazandım “, “ haklıyım ”, dediğiniz anda kaybedersiniz. Geri de alamazsınız. Ancak daha güçlü hamleler ile telafi edebilirsiniz bu durumu. Bazen açmaza düşer hiçbir yere kımıldayamazsınız, kaybedebilirsiniz ama çok şey de öğrenirsiniz. Bazen de dümdüz ilerlemek gerekir, sağa sola hiç sapmadan, “nasıl kaçırdım, nasıl atladım bunu “ dememek için, kale gibi. Hayatın ağırlığı çöker insanın omuzlarına bazen. O zaman, bir anda bir hamle yaparsınız, satrançtaki fil gibi. Bir hareket ile kaderinizi değiştirirsiniz. Bazen de bir yan kareye, tam yanı başınızdaki kişiye ulaşmak için çok uğraş vermeniz gerekir, dere tepe atlayarak, dağları aşarak, at misali.
Şahın gitmesi oyunun bitmesidir. Ya vardır ya yok.
Bence en önemli taş vezirdir. Hayat arkadaşınız gibidir, eşiniz gibi. Orada olduğunu bilirsiniz, iyi ki var dersiniz. Sizi hep kollar, her konuda destekler, tüm güçleri ile sonuna kadar yanınızda olduğunu hissettirir. Tıpkı satrancı kimle oynadığınızın önemli olması gibi. Keyif almak ve hayatın sonuna kadar mutlu olmak için.
Kendinize bir iyilik yapın ve satranç oynayın.
https://yazhocam.com/one-cikanlar/satranc-hayattir/
Bu yazı da aslında okuyanlara belki de hiç tanımadığı ya da adını duysa da hakkında pek bir bilgi sahibi olmadığı bir hemşehrisini tanıtacak.
Bu yazı da aslında okuyanlara belki de hiç tanımadığı ya da adını duysa da hakkında pek bir bilgi sahibi olmadığı bir hemşehrisini tanıtacak. Milet’li Anaksimandros ve Thales!
Anaksimandros hakkında yazmaya başlamadan önce, dilerseniz Milet neresidir? Nasıl bir yerdir ufak bir girizgah yapalım.
İsa’dan önce (İ.Ö) 1200’lü yıllarda Yunanistan’dan Batı Anadolu’ya geçen Akalar yıllar boyunca ortaokul ve lise tarih kitaplarından isimlerine pek bir aşina olduğumuz İyon uygarlığını oluşturdular.
Polis adını verdikleri şehir devletleri halinde varlığını sürdüren bu uygarlık, önce krallar ve  asiller tarafından kurulan oligarşik hükümetlerce yönetilmiş olsa da, daha sonraları “demokrasi”yi benimsemiş, demokratik hükümetlerce yönetilmiştir.
İyon uygarlığı ve haliyle onu oluşturan şehir devletleri, Akdeniz ticaret yollarının kavşak noktasında olması, merkezi otoriteye bağlı olmayan bağımsız şehirler olarak örgütlenmeleri, ve deniz koloniciliği sonucunda zenginleşmeleri sonucunda özgür düşünce ortamının geliştiği bir uygarlık olmuştur ve bu özgür ortam Iyonyalıları felsefe ve bilim alanında İlk Çağ uygarlıkları içerisinde en önde gelen uygarlıklardan biri haline getirmiştir.
Şüphesiz ki bu başarıdaki en büyük pay sahibi, adından da anlaşılacağı üzere Miletos’da kurulmuş olan Milet Okulu olmuştur.
Milet Okulu İsa’dan Önce (İ.Ö) 600’lü yıllarda ortaya çıkmış, sadece felsefenin başlangıç evresini oluşturmakla kalmamış, doğa felsefesi olarak adlandırdığımız eğilimin de öncüsü olmuştur. Milet Okulu’nun açtığı yol ileride Sokrates, Platon ve Aristoteles gibi sistematik felsefe kurucularına da rehber olmuştur.
İşte sevgili hemşehrimiz Anaksimandros ve onun hem arkadaşı hem de hocası olan Thales bu okulun en önde gelen temsilcilerinden olup, modern bilimin kurucuları olmuşlardır. Nasıl mı?
Bunun hikayesini Prof. Celal Şengör’ün 18 Aralık 2017 tarihinde Habertürk gazetesinde yayımlanan “İnsanın Tek Silahı: Akıl” isimli köşe yazısından alıntılamak istiyorum.
İşte bu soru modern bilmin başladığı an olmuştu. Ardından hemşehrimiz Anaksimandros ve Thales başladılar düşünmeye.
-Sevgili dostum Anaksimandros, bence dünyamız bir büyük okyanusun ortasında yüzen bir disk şeklindedir. Bu dev okyanusta meydana gelen dalgaları bizler iç denizlerimizde fırtına olarak algılıyoruz. Bu dalgalar dünyamızı salladığında hissettiğimiz sarsıntı ise deprem oluyor.
Fakat bu çözüme inanmak zorunda değilsin. Daha iyi bir çözümün varsa açıkla ve tartışalım.
–  Sevgili Thales, dediğin mantıklı olabilir, fakat şöyle bir sorun var: Üzerinde yaşadığımız Dünyamız taştan oluşmakta ve sen de biliyorsun ki taş ise suda yüzmez. Ama, hadi diyelim pomza taşı gibi dünyamızın altında suda yüzen bir taş tabakası var ve o dünyamızı yüzdürüyor. Peki, dünyamızı yüzdüren bu suyu ne tutmaktadır? Varsayalım ki onu da bulduk, peki onu tutan şey nedir? Dikkat edersen, senin önerin maalesef sorunu çözmüyor, sadece uzağa atıyor. Üzülerek belirtiyorum, bu bir çözüm değil dostum.
– Peki Anaksimandros, senin bir önerin var mı?
– Evet. Bence dünyamız boşlukta duruyor.
– Neden?
– Çünkü, dünyanın boşlukta oraya veya buraya gitmek için bir nedeni yok. Bence dünya, kâinatın her yanına eşit uzaklıkta, onun için kımıldamıyor.
Thales’in Dünya modelini kabul etmeyen Anaksimandros, bunun yerine Dünya’nın boşlukta asılı duran düz bir yüzeye sahip bir silindir olduğunu ve bu silindirinde etrafında sis ile çevrili ateş halkalarının olduğunu söylemişti. Ateş, sisten dolayı görünmezdi, fakat  bu ateş halkalarında içinden ateşin geçip ışımasını sağlayan delikler vardı. Bu teori, 16. yüzyılda Kopernik‘in modern astronomiyi kurmasına kadar, Anaksimandros’tan sonra gelenlerin çoğu tarafından kabul edildiği düşünülüyor.
Anaksimandros’un evren modelinin betimlemesi. Sol tarafta yazın gündüz, sağ tarafta kışın gece gözüküyor.
İşte bu sohbet çoğu otorite tarafından bilimsel düşüncenin, eleştirel bakış açısının başlangıcı olarak kabul edilir. Bu sohbete ek olarak Anaksimandros ilk evrim teorisini geliştiren, her şeyin başlangıcının bitmez ve tükenmez bir şeyin, yani kendi kelimesi ile “aprenion*” olarak bilinen bir kaynak olduğunu söylerek evrenin oluşumu ile ilgili cevaplar arayan gerçek bir bilim insanıydı.
Yaptığımız ve okuduğumuz her bilimsel çalışma aslında Anaksimandros’un temelini attığı yolun birer devamı, ona ne kadar teşekkür etsek az.
Senin gibi bir hemşehrim olduğu için hep mutlu olacağım sevgili Anaksimandros!
https://yazhocam.com/genel/hemsehrimiz-anaksimandros/
Geçen sene bu zamanlarda Tanıtım Ofisinde çalışmaya başladım ve bu dönem başladıktan sonra ODTÜ Kuzey Kıbrıs kampüsüne bir gezi düzenledik, bu gezi sonrasında bende oluşan izlenimlerden kısaca bahsediyor olacağım.
Geçen 1 sene boyunca gerek tanıtımlarda gerekse katıldığımız üniversite fuarları ve tercih danışmanlıklarında araştırdığım ve öğrendiğim kadarıyla öğrencilere her zaman ODTÜ Kuzey Kıbrıs kampüsünden bahsediyordum. Ancak kampüsü birebir ziyaret etmek ve tüm anlatıyor olduğum bilgileri görerek teyit etmek benim için harika bir deneyimdi.
Kampüse ilk girdiğim andan itibaren güvenlik görevlilerinin bizi “Hoş geldiniz Hocam!” şeklinde karşılaması ODTÜ’nün ruhunu orada da hissetmemi ilk anda sağladı ve bu çok güzel bir histi. Diğer günümüzü kampüsü gezmeye ayırdık ve tüm kampüsü öğrenmem uzun bir süre almadı. Yurtlar, derslikler, kütüphane, Kültür Kongre Binası, her yer çok yeni ve çok güzel tasarımlara sahip, gerçekten görsel açıdan doyum sağlayan bir yer. Peki bu ODTÜ için yeterli mi? Tabi ki değildi, gelişmiş ve halen gelişmekte olan bir kütüphane bünyesi, araştırma ve geliştirme imkanlarını en iyi şekilde karşılayan gelişmiş laboratuvarlarıyla, gerekse güneş panelleriyle, nitelikli akademisyenleri ve uçan hocalarıyla akademik açıdan da kesinlikle tatmin edici buldum Kuzey Kıbrıs kampüsünü. Ankara kampüsüyle kıyasladığımda tabi ki çok daha küçük bir kampüs olduğunu söyleyebilirim. Ama bünyesinde bulunduruyor olduğu öğrenci sayısına baktığımızda bunu tatmin edici ve yeterli buldum. Bunlar dışında spor imkanları gerçekten çok gelişmiş, ekipmanlar en iyi şekilde tedarik edilmiş ve Kuzey Kıbrıs’ın sahip olduğu güzel iklim de göz önüne alınarak sahip oldukları plaj voleybolu sahası gerçekten harika bir seçenek. Kütüphanenin yakınında bulunan Sanat Atölyesi en çok ilgimi çeken alanlardan biriydi, bu alanda öğrencilerin sahip oldukları yoğun ilgi, güzel çalışmalar yapılmasını sağlamış. Aynı zamanda aktif öğrenci toplulukları ve yapılan etkinliklerle sosyal alanlarda gelişmişlik kesinlikle sağlanmış. Radyo ODTÜ’nün varlığı bile Ankara kampüsü ile aramızda harika bir bağlantı oluşturmuş durumda.
Tüm bu izlenimler sonunda bende uyanan hissin ise artık Kuzey Kıbrıs’ta da bir evim olduğu hissi olduğunu rahatlıkla söyleyerek yazımı bitirebilirim.
Sevgiler.
https://yazhocam.com/one-cikanlar/ankara-kampusunden-kuzey-kibris-kampusune/
Üzerinden bir yıl geçmiş olsa da, hala bazı şarkıları duyduğumda Kraków’da buluyorum kendimi tam da şu an yaptığım gibi yurt dışı fikri uzun zamandır hayalini kurduğum bir şeydi aslında, Kraków’u da bu süreçte ilk göz ağrım olarak hatırlayabildiğim için çok şanslı hissediyorum kendimi. Erasmus sürecinden önce adını bile duymadığım bir şehirdi ancak araştırdıkça dolu bir hikayesi olduğunu gördüm, gördükçe ve yaşadıkça daha çok sevdim.
Öncelikle, Kraków’un merkezi olan Old Town, adından da anlaşıldığı gibi gerçekten eski bir bölge. Şehrin kalesi, binaları, kiliseleri, müzeleri oldukça eski ve dokusu hala korunuyor. İkinci Dünya Savaşı’nın acılarına tanıklık etmiş bir şehir Kraków, bunun en büyük kanıtı da merkezin biraz dışında kalan Auschwitz toplama kampı. Önceden Yahudilerin yaşadığı Kazimierz bölgesi de bu anlamda görülmeye değer bir yer. O nedenle beni bu şehirde en çok etkileyen şey bu kadar yaşanmışlığı içinde barındırması olmuştu.
Neden Kraków?
Bu tercihimin birincil nedeni ucuz olması çünkü planım imkânım olduğu kadar gezmekti. Polonya Avrupa Birliği’nde olmasına rağmen kendi para birimi olan złoty i kullanıyor. Şu an 1 lira 0.90 złoty e denk geliyor. O nedenle hibe almadan bile rahatlıkla gidilebilecek bir yer.
İkinci olarak, şehir Polonya’nın güney sınırına çok yakın olduğu için başka ülkelere kolayca ulaşım sağlanabiliyor.
Son olarak Erasmus için oldukça uygun bir şehir. Fazlasıyla turistik olduğundan İngilizcenizi rahatlıkla geliştirebilirsiniz. Hem Lehlerin çoğu diğer Polonya şehirlerine göre (Varşova hariç) İngilizceyi daha iyi biliyorlar ve telaffuzları gayet anlaşılır hem de Erasmus yapan çok fazla insan var. Bu yüzden ESN (Erasmus Student Network) oldukça aktif, sürekli parti ve gezi düzenliyorlar. Bu da insanlarla kaynaşıp ortama kolayca alışabilmenizde önemli bir etken.
Kraków soğuk bir şehir ama bu korkulacak bir soğuk değil sadece çok uzun sürüyor. Ekim’in başında kış gelmiş oluyor genelde. Onun dışında evden çıkmak istemeyeceğim kadar soğuk havayı bir hafta kadar yaşadım, -20’yi gördüm. Bence önemli olan havanın soğukluğu değil kirli olması. Bir süre nefes alırken burnumun yanması havanın soğukluğundan kaynaklanıyor sanıyordum ama kirliliğindenmiş. Bir arkadaşım, bunun kömür sobası kullanımından kaynaklandığını söylemişti. Kraków alçak ve dümdüz bir şehir olduğundan, rüzgâr oluşmuyor ve bu kirli hava dağılamıyormuş. Bu konudan oldukça şikayetçiler ancak sanırım şimdilik yapabildikleri tek şey kışın maske kullanmaları.
Bu kasvetli havaya rağmen şehir oldukça canlı. Özellikle şehir merkezi sürekli kalabalık, en soğuk havalarda bile yürüyüşe çıkan, köpeğini gezdiren, bisiklet süren bir sürü insan vardı. Gece hayatı çok meşhur, merkez barlarla gece kulüpleriyle dolu.
Lehler şehrin adını “krakuf” şeklinde telaffuz ediyorlar, özellikle İngilizce bilmeyen insanlarla sohbet ederken buna dikkat edin çünkü “krakovv” dediğinizde anlamayabilirler Lehler biraz mesafeli olsalar da gayet kibar ve yardımsever insanlar ancak bunun sadece bir genelleme olduğunu unutmayın çünkü benim 5 ay boyunca aynı evde kalıp sadece selamlaştığım Leh arkadaşım da vardı, döndüğümde beni ziyarete gelen arkadaşım da. Bu biraz da sizin insanlarla neyi ne kadar paylaştığınızla ilgili.
Şehirde sadece otobüs ve tramvay kullanılıyor, metro yok. Otobüs ve tramvay saatlerine, güzergahlarına www.jakdojade.pl/krakow sitesinden kolayca ulaşabilirsiniz. Benim ilk gittiğimde en çok kafamı karıştıran otobüs bileti meselesiydi. Kart okutacağınız herhangi bir cihaz bulunmuyor otobüs ve tramvaylarda, görevliler denk gelirse kontrol ediyor biletinizi. Biletiniz olmadığı takdirde 30 Euro civarında ceza kesiyorlar. Biz 5 aylık bilet için yaklaşık 190 złoty ödemiştik. Bu şekilde uzun süreli bilet alabilmeniz için postaneye gitmeniz gerekiyor, ekstradan bir kart da almıyorsunuz, aldığınız bilet direkt olarak okul kartınıza yükleniyor.
Şehir dışı ulaşım için Polskibus gerçekten candır. Birçok yere ulaşabiliyorsunuz Kraków merkezden. Fiyatları ise gerçekten çok iyiydi ancak bazen popüler yerlere özellikle hafta sonu için bilet kalmayabiliyor, önceden ayarlamanızı tavsiye ederim.
Konaklama oldukça ucuz, özellikle okul yurtları çok uygun, kullanışlı ve merkeze çok yakın.  Yurt fiyatları kişi başı aylık 350 złoty civarında. Yalnız, yurt başvuruları ayrı oluyor, başvuru tarihlerini sitelerinden takip etmenizi öneririm. Başvuru sürecinden sonra genelde herkese yurt çıkıyor. Ev kiralamak isterseniz de, kesinlikle Facebook’ta açılan gruplara katılın. Odalarını kiralayanlar da oldukça fazla.
Yeme içme konusunda Polonya aşırı farklı bir kültür değil. En meşhur yemekleri pierogi, mantının biraz büyüğü, içine daha farklı malzemeler koyulan bir yemek. Benim favorim içinde patates-peynir karışımı olan pierogi ruskie idi. Hatta döndükten sonra bu yemeğin piruhi adıyla Türkiye’de de yapıldığını öğrendim. Biedronka diye çok bilindik marketleri var, buradaki Bim’le aynı. Belli zamanlarda kampanyaları oluyor ve diğer marketlere göre çok ucuz. Żabka adında başka bir market daha var, Biedronka kadar ucuz olmasa da diğerleri kadar pahalı değil. Carrefour Express de var her yerde ama şubeye göre fiyatları değişiyor. Yalnız, marketlerde çoğu ürünün İngilizce açıklaması olmuyor maalesef, Google Translate’i rahatlıkla kullanabilirsiniz.  Dışarda yemek yemek istediğinizde de yine çok pahalı fiyatlarla karşılaşmayacaksınız, Mc Donalds, Burger King gibi yerlerin fiyatları Türkiye’deki fiyatlarla aynı. Merkezde yerel yemekleri yapan restoranlar bulabilirsiniz, benim en sevdiğim Gospoda Koko’ydu. Hem yemekleri gerçekten güzel hem de atmosferi çok keyifli.
https://yazhocam.com/genel/krakowda-erasmus/
Bu diyalogun ardından gelen samimiyetsiz kahkahaları duyuyoruz ve sonraki sahnede ise saçma sapan hareketlerin düzensiz bir ritimle birbiri ardına dizilişinden oluşan çılgın 70’ler dansını icra eden gençleri izliyoruz. Tabi ilk iki dakikada gözümüze sokulan bu züppe hayat Zehra (Hülya Koçyiğit) için sonraki iki dakika içinde tepe taklak olacaktır çünkü babası Mümtaz (Hulusi Kentmen), esasında zengin olmasına rağmen toprağına bağlı bir Türk babasıdır ve eşi (Suzan Avcı) ile kızının şımarıkça yaşadığı bu yozlaşmış sosyetik hayattan bıkmıştır.
Hikayenin gelişiminde Zehra ve ailesi babasının Toroslar’daki memleketine gidecek, Zehra’nın başlarda nefret ettiği hatta geçirdiği günlerin sayısını duvara rujla çiziktirdiği köy ve köyün delikanlısı Murat (Ediz Hun) zamanla kalbini çalacaktır.
Zehra şehre döner ancak artık yozlaşmışlıktan arınmış, milli değerlerine sahip çıkan bir genç olmuştur. Bu değişim Zehra’nın şehirli arkadaşlarının olduğu bir partiye giderken giydiği bindallı esintili kıyafetle vurgulanır.
Zehra’nın Diğer Zibidi Arkadaşı: Hadi hadi utanma, derede çamaşır yıkayıp süt sağdığını hayvan şeylerinden de tezek yaptığını biliyoruz!
Zehra artık ne çiçek çocuklara ne de eski hayatının amaçsızlığına katlanamaz ve ona hayatın asıl güzelliklerini keşfettiren köyü ve Murat’ı özler. Sonrasında peş peşe gelen hem iyi hem kötü olayları izleriz. Merak etmeyin, burası 70’lerin Yeşilçam’ı, film buruk da olsa mutlu bir sona bağlanır.
Murat’ın ata olan aşırı sevgisi?
Murat’ın kör olduktan sonra da evde yalnızken ışıkları açma gereği duyması?
Yeşilçam sevenler zaten bu filmi izlemiştir. Sevip de izlemeyenlere hatta sevmeyenlere bile öneririm çünkü zengin kız fakir oğlan, kaza sonrası kör olma, doğu batı çatışması, aile vefatı, izleyiciye ders verme kaygısı gibi Yeşilçam sinemasının temel taşlarını barındıran bir film olarak Zehra hem çerezlik hem de yüksek doz bir kalp eritici. Bence siz de seveceksiniz.
https://yazhocam.com/one-cikanlar/zehranin-hikayesi/
Öyle yalansız ve içten bir masaya tanık oldum ki bütün şaşkınlığımla izledim o güzel insanları. İroni de bu ya… Benim için büyük bir öneme sahip bir insanla yaptığım, bir nefeste sonuca varabilecek konuşma için saatlerce tartıştıktan sonra her şeyden habersiz akşam yemeğimi yerken tanık oldum bu insanlara. Tam karşımda tek kelime etmeden öyle güzel eğlenen bir grup gördüm ki… Sadece elleriyle konuşuyordu bu insanlar. Masadan daha önce sahibi tarafından duyulmamış sahtelikte uzak gülücükler geliyordu. Belki duymuyorlardı birbirlerini ama dinliyorlardı söylenen sözleri. Bu insanların gözlerinde konuşurken gösterilmesi gereken saygı ve ilgi vardı. Belki bu ilgi söylenenleri kaçırmamak içindi. Ama şahit olduğum bu konuşmalar gücünü bu ilginin ardındaki dinlenildiğini bilme duygusundan alıyordu. Bu duyguyu alan konuşmacı söylediklerini anlatırken kendini güvende hissediyordu ve söyledikleri asıl değerini buluyordu.
İşte bu dinlenildiğini bilme duygusu bir iletişimin tatmin olma sebebi sanırım. Keşke hepimiz bu ilgiyi verebilsek sahiplerine. Çünkü öyle yalansız konuşan insanlar var ki söylediklerini doğrudan dinleyiciyi düşünmeden yapıyorlar (bu söyledikleri gerçekleri değiştirmez). Söyledikleri, gerçeklerden başkası değil belki ama diğer insanlar bu insana dinlenildiğini bilme duygusu tattırmayacak kadar uzak bu gerçeklere. Bu yüzden de söyleyenin umudu ve güveni kırılıyor. Hal böyle ya, dinleyen bu olunca söylenen gerçeğin önemi kalmıyor. Bu günlerde hepimiz bunu çok sık yapıyoruz galiba. Biz dinleyiciler konuşanın bahsettiği konu ne kadar hassas olursa olsun kulak verebilmeliyiz. Eleştiriyi, konuyu algılayarak değerlendirip öyle yapabilmeliyiz. Ne yazık ki birçoğumuz konuşanın ne söylediğini bilmeden, bu konuya ne kattığıyla ilgilenmeden konuların hassasiyetine kapılıp boğuluyoruz ve birlikte konuşanı da dibe çekiyoruz. Bu bize söylenenlerden kaçmaktan başka bir işe yaramaz.  Konuşanın söylediklerini tiye alıp dalga geçen bir gülümseme takınarak, ilginizi söylenenleri değersizleştirmek için konuşana vermeyerek hatta söyleyene linç girişiminde bulunarak bu kaçışın ispatı yapmaktan başka bir şey elde edemezsiniz. Söylenen gerçekse eninde sonunda sizi bulur, er ya da geç. Geç olmadan siz fikirlerden kaçmaktan vazgeçin. Bu fikre kulak verin, anlamaya çalışın, ön yargılarınızla değerlendirmeden bu fikri algılamaya çalışın ve sonra da gerçekliğini tekrar siz bulun.
https://yazhocam.com/one-cikanlar/oyle-bir-masaya-tanik-oldum-ki/
https://yazhocam.com/one-cikanlar/2017de-odtude-yasanan-ve-unutulmamasi-gereken-olaylar/
Çok fazla sorun konuşuldu, değerlendirildi. Bütün öğrencilerin verilen sözlerin takipçisi olmasını ve hiçbir hatırlatmaya gerek kalmaksızın ODTÜ’yü daha da çağdaş, başarılı ve güzel bir üniversite haline getirmek adına verilen sözlerin yerine getirilmesini diliyoruz.
NOT: ODTÜ rektörü M. Verşan KÖK’ün cümlelerindeki imla yanlışları, aşırıya kaçmadığı sürece değiştirilmemiştir. Birinci ağızdan, her şey söylendiği haliyle aktarılmaya çalışılmıştır.
https://yazhocam.com/one-cikanlar/make-odtu-great-again/
Hepimiz artık öyle ya da böyle, günlük hayatta bir şekilde rap müziğe maruz kalıyoruz. Kafede, TV’de, barda vs. bir şekilde kulaklarımızı çınlatıyor. Lakin olayın enteresan tarafı şu ki artık sadece Eminem, Rihanna değil Türkçe bir şeyler de duyuyoruz o “dımtıs dımtıs” vuran beat’in ardından. Bu ayrıntıyı vermeden edemeyeceğim: Hele Ankara’daysanız her an, herhangi bir yerde Ezhel’in, Aga B’nin sesiyle irkilebilirsiniz, alışmaya çalışın.
Peki bu Ezhel kim abi; Aga B, Sansar Salvo kimdir, ne iş yaparlar, dertleri ne? Bu insanlar genellikle hayatın sillesini erken yaşta yemiş, kimi illegal işlere karışmış kimi eşinden ayrılmış kimi yoksulluk çekmiş kimi aykırılıktan ötürü dışlanmış ve bütün bu derdi-tasayı bir mikrofon, bir beat, bir kayıt cihazıyla “gözler önüne seren” sanatçılar. “Gözler önüne seren” kısmını vurguluyorum çünkü gerçek rap, diğer müzik türlerinden farklı olarak, gerçek dünyayı “herkesin içinde kendinden bir parça bulabileceği şekilde” zihinde canlandırmaktır. Yani pembe koltuklar, tüylü yastıklar, oyuncak ayılar, yüzme havuzları, para saçan takım elbiseli adamlar değildir anlatılan figürler. Tatil beldesinde her gün başka biriyle aşk yaşayan, gününü gün edenler hiç değildir. Asıl anlatılan kenar mahalle yaşamı, yoksulluk, paylaşılan simitler, akşam soğukta içilen bir dost çayı, sigara dumanında kurulan hayallerdir. Yarınına dair endişelerle büyüyen bir çocuktur anlatılan. Sonraları gençliğinde bu endişelerin nasıl daha da arttığıdır anlatılan. Bu kısım önemli çünkü Türkiye’de yaşayan gençliğin fazlasıyla aşina olduğu bir durum bu. Belki maddi olarak herkes aynı derecede endişeli değil yarınından ama kesin olan bir şey var, o da çoğumuz kafamızı yastığa koyduğumuzda bir şekilde düşünüyoruz nereye gittiğimizi.
İçinizi kararttım belki ama dost acı söylüyor. İşte bu rapper abilerimiz, ablalarımız da benim yaptığım gibi ağzımıza bir parça bal çalıp bize illüzyon gösterileri yapmak yerine gerçekleri söylemek istiyorlar. Peki ne mi oluyor bunu yapınca? Tabii ki de dokuz köyden kovuluyorlar. Çoğu kitle tarafından sevilmeyip dışlanıyorlar, kimse albüm çıkarmalarına yardımcı olmuyor. Hal bu ki sesleri biraz güzel olsaydı, sürekli aynı zırvaları papağan misali tekrarlasalardı, biraz da yakışıklı/güzel olsalardı böyle mi olurdu? Ama artık devir değişti. Dinleyici değişti. Gençlik değişti. Güncel siyasi olaylar, terör olayları, Orta Doğu’da her gün yeniden dağıtılan kartlar sürekli hayatımızı etkiliyor. Acı tarafı ise bunları biliyoruz ama uygulayacak bir çözümümüz yok. Peki Türkçe Rap ile bunun ne alakası var? İşte o rapperlar belki bir çözüm bulamıyorlar ama farkındalığı artırıyorlar. Benim görüşümde bu direkt geçici bir çözüm bulmaktan çok daha önemli uzun vadeli düşünürsek. Yani gençliğin farkındalığını artırmak, insan sevgisini, saygıyı artırmanın en etkili yollarından biri.
Daha sonra yeni bir jenerasyonun ortaya çıkmasıyla rap tekrar yükselişe geçti. Orta okulda Ceza’nın neredeyse tüm parçalarını ezbere bilmeme karşın benim tam anlamıyla rap dinlemeye başlamam bu yükseliş dönemine denk geldi (2010 civarı). Her geçen gün parçalar, albümler arttı; yeni diss’ler, yeni beat’ler, yeni feat’ler duyduk.
2017’nin sonuna yaklaşırken gençlerin de rap müziğe olan ilgisini göz ardı etmek haksızlık olur. Eskiden eski sevgiliye bir Hande Yener veya Serdar Ortaç şarkısıyla gönderme yapılırken şimdi sosyal medyada sürekli artmakta olan Türkçe Rap’le alakalı paylaşımlar görmek şahsım adına çok sevindirici. Sadece rap dinleyerek bile birçok şeyden haberdar olmak varken pop müziğin armağan ettiği pembe gözlüklerle kendini kandırmak lüzumsuz. Son olarak, daha farkında, daha bilinçli bir gençlik görmek dileğiyle “Çok yaşa Türkçe Rap” diye haykırıyorum ve iyi dinlemeler diliyorum. Hoşçakalın.
https://yazhocam.com/genel/501/
Korkaklıktan kurtulup içinizdekilerle yüzleşirseniz eğer, başkasının ışığında kaybolmayı bırakıp kendi ışığınızı bulacaksınız.
İnsanlar gözlerindeki korkuyla, içindeki tükenmişliğin verdiği acıyla bir kurtarıcı bulduğunu sanıp ışık yoksunu günlerine ışık getireceğini sandığı bu kurtarıcıyı kendi yollarına alıyorlar. Asıl önemli olanın kendi kalplerine bakmak ve kendi içlerindeki benlikleriyle kendi yolunu bulup kendi kurallarını koyabilmek olduğunu fark edemiyorlar. Belki bu insanların içinde var olanın karanlığı çoktur. Bu yüzden bu var olanı olmaktan korktukları için kendi kurtarıcılarını yaratıyorlardır. Belki bu insanların aydınlığı çoktur ve içinde bulunduğu yaşantıdan dolayı bunu dışarı çıkartmaktan korkuyorlardır. İşte bu insanlar korkularını yenip kendi aydınlığını veya karanlığını yaşadığında ışığı olmayan günlerine kendi benliğinin ateşini tutabilecek ve ne olursa olsun sonunda kendi yolunun hâkimi olarak huzura varabilecek. Tabi bilinmez, yollarının sonu huzura varmayabilir ama kendi yolunda, kendi benliğinle ve kendi ışığında yürümek içindeki aitlik hislere ulaşmasını sağlayacak. Bu nedenle kendiniz olmaktan korkmayın. Suni kurtarıcılar yaratmayın. Kurtarıcı kavramı bazen tanrısal, bazen ait olduğunuzu düşündüğünüz sevgiliniz, bazen ait olduğunu düşündüğünüz topluluk, bazen kendinizi adadığınız ideolojiler olabilir. Kendinize sorun: Benim kurtarıcılarım onlar mı yoksa ben miyim? Kendinizi bulduğunuzda ideolojinizi de sevgilinizi de tanrınızı da bulabileceksiniz. Korkaklıktan kurtulup içinizdekilerle yüzleşirseniz eğer, başkasının ışığında kaybolmayı bırakıp kendi ışığınızı bulacaksınız.
https://yazhocam.com/kultur-sanat/edebiyat/gercek-kurtariciyi-aramak/
Hırsızlık, uyuşturucu, yol kesme, kan parası alma vs. Bunların hepsine Yenidoğan’da rastlayabilirsiniz. Kesinlikle araba ya da motorla gitmemeniz gereken bir yer. Motorunuz çalınır, arabanızın üzerine atlanır. Bir de kan parası denen bir para alırlar zorla. Mahalleye arabayla girerseniz anlamlandıramadığınız bir şekilde arabanızın üzerine bir adam atlar ve ona çarpmışsınız süsü verir. Sonrasında sizi şikayet etmemesi karşılığında kan parası adında bir miktar para ister ve vermek zorunda kalırsınız. Kısacası çok tehlikeli bir yerdir, gitmeyin.
Çukurambar’a gidebilirseniz, eğer altınızda babet çorabı, dar pantolon, bağrı açık bir gömlek, elektronik sigara, bıyık varsa. Yoksa gitmeyin.
Beyninizi yakmaya hazır olun! İsteyip de giremediğiniz, girip de çıkamadığınız, sizden bir o kadar nefret edip bir o kadar da ayrılmanıza izin vermeyen bölümdür. Dallas’ın Ceyar’ı, Asmalı Konak’ın Dicle’si, Fatmagül’ün yengesi ile karşılaşabileceğiniz; bu listede en uzak durmanız gereken bir numaralı mekandır.
https://yazhocam.com/one-cikanlar/ankarada-gidilmemesi-gereken-5-yer/
Bu yıl da herkesin büyük indirimleri bekleyip delilercesine alışveriş yaptığı gün geldi çattı. Her yıl Şükran Günü’nün ertesi günü başlayan bir alışveriş çılgınlığı olarak bilinir Black Friday (Kara Cuma). Fakat bu çılgınlık öyle bir hale gelmiş ki Şükran Günü’nün kutlanıp kutlanmaması artık fark etmiyor. Hemen her ülkede yüzlerce marka indirimlerini yarıştırıyor, stoklar anında sıfırlanıyor.
Bu yıl da önceki yıllarda olduğu gibi insanlar sabah erkenden kalkıp AVM’lere akın etti. Gerçekten indirimli fiyatlar olup olmadığına bakmadan herkes birçok mağazayı hunharca talan etti. Bir kıyafet için kavga eden insanlardan tutun da elektrik kesintisine kadar her türlü manzarayla karşılaşıldı.
https://yazhocam.com/one-cikanlar/black-mi-friday/
Ezhel hakkında birkaç soru sorduk ve işte cevapları...
https://yazhocam.com/anlat-hocam/ezhel-odtude/
Bilim dünyası çocuklarda görülen gelişim bozukluklarında ve çeşitli hastalıklarda video oyunlarından yararlanmayı planlıyor.
Son zamanlarda bilgisayar ve video oyunlarının çocuklar için sağlıksız olduğu, hastalık derecesinde bir bağımlılık yaptığı, hatta onları depresif hale getirdiği sıkça söyleniyor. Özelikle aileler çocuklarını bu tür oyunlardan uzak tutmaya, olası negatif etkilerden korumaya çalışıyor. Fakat tüm bunların tamamen doğru olduğundan emin miyiz?
Yapılan araştırmalar gösteriyor ki sanılanın aksine video oyunları kişinin sağlığı için tehdit oluşturmuyor. Geneve Üniversitesi’nde araştırmacı ve sinirbilim uzmanı olan Prof. Daphne Bavelier yaptığı araştırma ve deneyler sonucu; video oyunlarının çocukların algı, dikkat ve kavraması üzerinde olumlu etkileri olduğunu kanıtlıyor. Aynı zamanda çokça duyduğumuz, bilgisayar ve video oyunlarının göz sağlığına zararlı olduğu algısının doğru olmadığını söylüyor.
Video oyunlarının çocukları depresif bir ruh hali içerisine sokması başka bir olumsuz etki olarak gösteriliyor. Fakat son zamanlarda yapılan araştırmalar bu durumu da yalanlar nitelikte. Özellikle aksiyon video oyunları çocukların zihin ve ruh sağlığı üzerinde olumlu bir etki yaratıyor. Üstelik video oyunu oynamak bilişsel, duygusal ve sosyal açıdan çocukların gelişimine katkı sağlamakta.
Yıllardır söylenenin aksine video oyunu oynamak çocukların gelişimine birçok açıdan katkı sağlıyor. Call of Duty, Minecraft gibi çok indirilen ve satan video oyunları çocukların becerilerini artırıyor. Oyun esnasında mücadele ettiği sorunlar sayesinde problem çözme yetisi kazanıyorlar. Oyunların ara yüzü ve yaratılan karakterlerin özellikleri ise yaratıcılıklarını besliyor.
Video oyunları arasında aksiyon türünün, gelişimi daha çok desteklediği kanıtlanmış durumda. Aksiyon video oyunlarının çocuklarda psikomotor becerilerini ve karar verme yetilerini geliştiriyor. Video oyunları aynı zamanda kendini ifade etme, karar verme, liderlik ve kişilik kavrama anlamında çocukların kişisel gelişimine katkıda bulunuyor.
Sinirbilim uzmanları bu konuda çalışmalarına devam ediyor. Aileler video oyunlarının faydaları konusunda ikna edilebilir mi bilinmez ama uzmanlar oyunlardan yana. Bilim dünyası çocuklarda görülen gelişim bozukluklarında ve çeşitli hastalıklarda video oyunlarından yararlanmayı planlıyor.
https://yazhocam.com/one-cikanlar/video-oyunlari-sandigimiz-gibi-zararli-degil/
Cesetlerin soğuk nedeniyle hiçbir şekilde bozulmadığını keşfetmişler.
Nüfusu 1500 kişi olan Longyarbyön, Norveç’in kuzey sahilinde yer alan Svalbard takım adalarından birinin üstünde yer alıyor. Kasabalı dağın eteğinde rüzgâra korunaklı bir bölgeye inşa edilmiş ahşap evlerde yaşıyor.
Ağır bir hastalığa yakalandığınız takdirde kasabadan başka bir yere götürülüyorsunuz ve son günlerinizi başka bir kasabada geçiriyorsunuz. Ani bir ölüm gerçekleştiğinde dahi kasaba mezarlığı cenaze kabul etmiyor, başka bir kasabaya nakil gerçekleştiriliyor. Bundan 70 yıl önce yeni cenaze kabul etmeyi durduran kasaba mezarlığının gerekçesi ise çok ilginç: Cesetlerin soğuk nedeniyle hiçbir şekilde bozulmadığını keşfetmişler.
Uzun yıllar önce kasabaya gelen bilim adamları cesetlerden birini incelerken bir virüsle karşılaşıyorlar. Sonrasında bu virüsün geçmiş yıllarda kasabada çok sayıda ölüme yol açan salgın virüsüyle aynı olduğu açığa çıkıyor. Bu durumun tekrarlanmaması adına mezarlığa cenaze defnedilmiyor, başka bir kasabaya götürülüyor.
https://yazhocam.com/one-cikanlar/kasabada-olmek-yasak-longyarbyon/
Yeni kanser tedavisi kemoterapiden daha etkili olabilir.
Bilim insanları, “Caspase Independent Cell Death(CICD)*” adında, kanser hücrelerini öldürmek için yeni bir işlem keşfetti. Bu işlem tümörlerden kurtulabilecek ve hem hastalığın yineleme riskini hem de yan etki oluşturma riskini azaltabilecek. Deneysel modellerde, CICD tümörleri tamamen yok etmiş kanserli tüm hücreleri öldürmüştür.
Kemoterapi, bağışıklık tedavisi ve radyasyon gibi mevcut tedavi yöntemlerinin hepsi yan etki riski taşıyor. Ayrıca çoğu zaman kanserli hücreleri yok edemediklerinden hastalığın nüksetmesine sebep oluyorlar. Bu tedavi yöntemlerinin hepsi apoptoz (programlanmış hücre ölümü) için çalışır. Apoptoz hücre ölümüne sebep olan ve ‘kaspaz’ adı verilen proteinlerin aktive edildiği süreçtir.
CICD tekniği üzerine çalışan Glasgow Üniversitesi’ndeki ekibi yöneten Dr. Stephan Tait, Sky News’e, bu yeni yöntemin tümör gerilemesinin tamamlanmasını daha olası kıldığını ve kanserin tedavisinde daha etkili bir yol olduğunu söylemiştir. “Hatta bu mekanizma çarpıcı bir şekilde anti-kanser terapisinin etkisini geliştirme ve istenmeyen toksikliği azaltma potansiyeline sahip. Bulgularımızı dikkate alarak, CICD’yi anti-kanser terapisi ile ilişkilendirmenin gelecek araştırmaları destekleyeceğini ileri sürüyoruz.” diye de ekliyor.
* Caspase Independent Cell Death(CICD): Kaspazdan bağımsız apopitoz.
https://yazhocam.com/one-cikanlar/kanser-tedavisinde-bir-gelisme-caspase-independent-cell-death-cicd/
Konser denince akla ilk gelen mekanlardandır If Performance Hall, kısaca If. Haftanın her günü eğlencenin tadına varabileceğiniz bir ortam sunuyor size. Evrencan Gündüz, Kalben, Hüsnü Arkan gibi değerli isimleri ağırlayan mekân sizi tüm samimiyetiyle kucaklıyor. Her hafta düzenlenen karaoke gecesi ile de farklı bir deneyim yaşamanızı sağlıyor.
Ankara’nın en işlek semti Kızılay’da yer alan Passage Pub yine en çok konser düzenlenen mekanlardan. Kimi zaman ODTÜ öğrencilerine özel uyguladığı indirimlerle de gönlümüzde taht kuruyor. Konserlerin yanı sıra üniversite öğrencilerinin parti düzenlemeyi sevdiği mekanların başında yer alıyor Passage.
İstanbul, Bursa, İzmit gibi birçok ilde yer alan Jolly Joker, sahnesi ve atmosferi ile tam bir konser mekanı. Ankara gibi yılın büyük kısmında kışı yaşayan bir şehir için mükemmel bir konser alanı sunuyor bizlere. Üstelik Ceylan Ertem’den Athena’ya, MFÖ’den Koray Avcı’ya her türlü müzik grubuna ve sanatçıya yer veriyor.
Manuş Baba, Grup Abdal, Babetna gibi özgün isimleri ağırlayan Nefes Bar Ankara’nın diğer konser mekanlarından farklı bir ortam sunuyor bizlere.  Farklı izleyici kitlesi ve alışılmışın dışında müzik gruplarıyla sıcak bir ortam sunuyor. Denemenizi tavsiye ederiz.
https://yazhocam.com/kultur-sanat/ankarada-konser-icin-nerelere-gidilir/
Evler için tasarlanan yenilenebilir enerji depolayıcısı.
Ticari amaçla üretilen PowerWall* ürününü satın alamayan tüketiciler kendilerininkini üretmek için geri dönüşümlü batarya kullanıyor. Tesla gibi şirketler PowerWall satarken bu “kendin üret” modeller kişilerin maddi anlamda tasarruf etmesini ve potansiyel olarak daha fazla elektrik depo etmelerini sağlıyor.
Tesla’nın PowerWall adlı buluşu ev sahiplerine elektrikler gittiğinde kullanabilmeleri için uygun bir seçenek olması amacıyla tasarlanmıştı. Fakat 5.000 dolarlık fiyatı nedeniyle çoğu tüketici için karşılanamaz bir üründü. Teknoloji ile ilgilenen bazı kimseler kendi ürününü üretmeye karar verdi. Bu ev yapımı PowerWall ürünleri hem daha taşınabilir hem en az Tesla versiyonu kadar güç depolayabilme özelliğine sahip hale geldi.
Tüketiciler dizüstü bilgisayarlarından eski ve geri dönüştürülmüş bataryaları kullanarak kendi PowerWall ürününü üretti. Bunlar ilk bakışta kullanışsız ya da batarya ömrünü karşılamayan ürünler gibi gözükse de “kendin üret” mottosuna sahip bireyler kendi becerikliliklerinden yararlanmış ve gereksiz harcamalarını önlemiştir. Kendini kişilerin kendi PowerWall’unu yaratmasına yardım etmeye adamış çok sayıda forum sitesi ve YouTube videosu var. YouTuber Joe Williams şöyle diyor: Bir şirketin sizin için doğru olduğunu söylediği şeyin aksine, kendi ürettiğin bir şeye güvenebildiğinde diğerleri önemini yitirir.
Tesla’nın PowerWall’u 14 kWh’a kadar depolayabiliyor fakat bu teknolojideki son nokta değil. Çok daha fazlasını depolayabilen başkaları da var. “Kendin üret” temalı forum sitelerinde Glubux isimli bir kullanıcı kendi özel tasarladığı ürünün 28 kWh’a kadar depolayabildiğini söylüyor. Avustralyalı bir YouTube yaratıcısı Peter Matthews ise çatısındaki 40 adet güneş panelinden elde ettiği 40 kWh’ı depo edebildiğini iddia ediyor.
Kendi PowerWall’unu yapmak sadece maddi tasarruf getirmiyor. İnsanlar çoğu zaman dizüstü bilgisayarlarının bataryalarını çıkarmadan çöpe attıklarından bu atıklar katı atık sahalarında birikiyorlar. Fakat “kendin yap” üreticileri bataryaları geri dönüştürüyor ve onlara tümden yeni bir amaç kazandırıyor.
Bu trend kanıtlıyor ki şirketler, insanların satın almak istediği ürünleri onların karşılayabileceği bir fiyatta sunmadığı zaman insanlar kendi ürününü yaratacak. Uygun malzeme ve beceri olmadığında kendi PowerWall ürününü yaratmak bazı riskler taşısa da biraz araştırma, zaman ve biraz da maharet bu işi çözecektir.
*PowerWall: Evler için tasarlanan yenilenebilir enerji depolayıcısı.
https://yazhocam.com/one-cikanlar/teslanin-urunu-icin-bir-alternatif/
Yeniden canlanan bir hayatın içinde, bul kendini en büyük hayallerinle!
Hayatımı en çok etkileyen gruplardan biri olmuştur Riverside. Bu etkide en büyük payı olan albüm ise kesinlikle Love, Fear and the Time Machine’dir. Grubun gitaristi Piotr Grudziński’nin zamansız ölümünden 5 ay önce çıkan albüm, 2000 sonrası prog müziğin doruk noktasını temsil ediyor. Her şarkı farklı bir ruh halini temsil ediyor sanki.
Albümün açılışını Lost (Why Should I Be Frightened By A Hat?) isimli parça yapıyor, bir kayboluşun başlangıcını anlatarak. Bu kayboluş sıradan bir kayboluş değil, umut dolu bir yolculuk. Under the Pillow ile devam ediyor yolculuk. Bir öğüt niteliğinde akıyor şarkı: “Yaptıklarınla yüzleşmeli ve kararlarının arkasında durmalısın”. “Peki bunları yaparken nefesini ne kadar tutabilirsin, kafan yastığın altındayken?” Üçüncü şarkı olan “Addicted”, adından da anlaşılabileceği üzere bir bağımlılıktan söz ediyor. “Senin sevgine bağımlıyım” diyor ama korktuğu bir şey var: “Sahip olduğum tek arkadaş sensin.” Hayalleri ve hissettikleri arasında gidip geliyor, sakinliğini kaybetmiş bir şekilde. Caterpillar And The Barbed Wire ise kelebek etkisini işliyor sözlerinde. Tırtıl, artık kelebeğe dönüşmeyi istemektedir, uçsuz bucaksız gökyüzüne ait olmayı. Bu tırtıl, günü geldiğinde çok güzel bir kelebeğe dönüşecek ve bir kalpte fırtınalara sebep olacaktır. Saturate Me, 70’lerin progresif rock esintilerini en çok hissettiğimiz parça. Sözleri açısından albümün ortasındaki bir reklam arası gibi. Modern toplum içindeki sıradan bir insan, gün geçtikçe daha da görünmez oluyor, hayatının kontrolünü kaybedip artık “kendi” olmuyor.  Reklam arasından sonra gelen Afloat, albümün en sakin parçası sayılabilir. Geçmişteki hatalardan kaynaklanan acılar ve yaralar işleniyor şarkının sözlerinde. Her ne kadar üzerinden uzun zaman geçse de su yüzünde kalmaya devam ediyor eski düşünceler, eski duygular. Discard Your Fear da aynı Under the Pillow gibi bir öğüt anlamı taşıyor lakin bu sefer daha umut dolu bir bakış açısı ile aktarıyor sözlerini: “Korkularını bir kenara bırak, huzur içinde bul kendini, hatalarını ve utançlarını boşluğa gönder.” En güçlü duygu korkudur, en güçlü korku ise bilinmeyenin korkusudur. Artık bilinmeyenin korkusu bile anlamsız, özellikle yeni bir hayata başlayacaksan. Towards The Blue Horizon, eski bir anıyı anlatıyor, daha doğrusu eski güzel günleri. Mavi ufka doğru bakan birbirine aşık iki insanın neler yaşadığını… Şu sıralar ise düşündüğü tek şey var: “Şimdi nerelerdesin arkadaşım?” Addicted şarkısında bahsettiği tek arkadaşı yani… O günleri özlediğini söylüyor ve elbette ki onu da. Albümün tek akustik çalışması olan Time Travellers, uzun zaman geçtiğini ama asla umudunu kaybetmediğini anlatıyor sözlerinde. Bir gün yeniden buluşacaklarını ve geçtikleri yerleri tekrardan yürüyeceklerini söylüyor huzur dolu bir sesle. “Haydi” diyor, “Dünya’ya geri dönelim, 30 yıl öncesine.” Albümün bir kayboluş ile başladığını söylemiştim, son parça olan Found (The Unexpected Flaw Of Searching) bu yolculuğu sonlandırıyor. Albümün en güzeli olarak gördüğüm parça, hayatın güzelliğini içe işleyen mutlu bir ses ile anlatıyor. Gökyüzünün deniz ile buluştuğu mavi ufukta hayalin sonuna geliyor ve hayat tüm gerçekliği ile kendini gösteriyor. Bildiği en önemli şey ise güneş ışığı bulutların arasından geçerken doğru bildiği şeyi yapması ve asla pes etmemesi gerektiği. Yeniden canlanan bir hayatın içinde, bul kendini en büyük hayallerinle.
https://yazhocam.com/one-cikanlar/riverside-love-fear-and-the-time-machine/
Wi-Charge sayesinde artık telefon kapanma paniği ya da kafelerde priz kapma derdi yaşamayacağız.
Akıllı telefonlar piyasaya sürüldüğü günden beri telefonlarımızın şarjının bitmesi en büyük korkularımızdan oldu. Düşüncesi bile strese girmemize yetiyor. Peki ya size kablosuz, prizsiz, bağlantısız şarjın mümkün olduğunu söylesek? Bahsettiğimiz teknoloji Wi-Charge.
Wi-Charge’ın amacı kablolu şarjın işlevini ortadan kaldırmak değil, ona duyulan ihtiyacı biraz olsun azaltmak aslında. Cihaz tavanda yer alan bir sigara detektörüne benziyor. Telefon, tablet ya da laptopunuz Wi-Charge’ın görüş açısında ise kolayca yararlanabilirsiniz. Wi-Charge güç aktarımı için cihazınıza kablolarla bağlı olan program kilidine bağlı olacak.
Ürün henüz satışa sunulmadı fakat ilki 2018 yılının başında alıcının beğenisine sunulacak. Bu cihazlardan henüz evinize kurmanız mümkün olmayacak. İlk etapta iş yerleri ve kafeler için uygun olabilir. Fakat öyle görünüyor ki önümüzdeki yıllarda Wi-Charge sayesinde artık telefon kapanma paniği ya da kafelerde priz kapma derdi yaşamayacağız.
https://yazhocam.com/one-cikanlar/kablosuz-sarj-wi-charge/
Bir gönlü misafir edebiliyorsak gönlümüzde bir zamanlığına ya da sonsuza dek, bunu Yaşar Kemal'e borçluyuz.
Güneş tam da insanın yüreğine bütün acımasızlığı ile vururken, toprak derdinden yanıp kavrulurken, civar illerden gelen mevsimlik işçiler ovada bir karınca sürüsünden farksız telaşla pamuk toplamakta ve ırgatların kendilerine buyurduklarını ses etmeden yapmaktadır. Ve o esnada yüce dağların göğün mavisiyle buluştuğu o sarp kayalıkların ardında keskin bir şahin gibi, dağ gibi bir adam yüreğinin ümitli dallarından acılarla yontarak meydana getirdiği kalemini nasırlaşmış ellerine alıp şaşarak ve hüzünle insanları seyretmekte, onların bitmek bilmeyen çilelerini yazmaktadır. Bu insanları anlatıp onların derdine derman olmak için belki yüzlerce binlerce sayfa dur durak bilmeden, soluklanmadan yazmıştır. Yorgunluktan bitap düşüp bir an dinlenmek için mola veren orta yaşlı kadının sonsuz çaresizliği belki o vakit gözlerini nemlendirmiş, içinde hayata ve insanlara karşı sonsuz bir öfke belirmiştir. Öfkesinden yerinde duramayıp tam da o anda gizlendiği yerden ovaya atılıp ağalardan, beylerden bu yokluğun, yoksulluğun hesabını sormamak için kim bilir kendisiyle ne kadar mücadele etmiş, kendini ne zor tutmuştur. Elbette bu insan Yaşar Kemal’den başkası olamaz. O dilin ve insanların yüreklerinde gizli kalmış unutulan kimi sözcükleri alır da onlara can verir, onları bizim hiç beklemediğimiz bir vakit ve öyle hiç aşina olmadığımız bir şekilde karşımızda çıkarır da daha da ne yapacağımızı ne edeceğimizi bilemeyiz. Onun romanlarını, yapıtlarını okuduğumuz vakit ister istemez düşünürüz. Kim bilir belki ‘’Benim ondan geri kalan bir yanım mı vardır ki ben böylesi güzel yapıtlar meydana getiremeyeyim.’’ der büyük ve zapt edemediğimiz bir hevesle masanın başına oturur da bütün insanların düşlerini, ümitlerini anlatacağımız o büyük, o benzersiz romanımızı yazmaya koyuluruz. Ancak bir de ne görelim? Elimiz varmaz, dilimiz varmaz, kalemimizi yazmaz olur; değil birkaç sayfa iki kelimeyi dahi bir araya getirirken öyle zorlanırız ki… Artık bir Yaşar Kemal olmak bizim için uzak ve imkansız bir hayalden öte bir şey değildir.
Peki onun sırrı nedir de bütün insanların kalbine dokunabilmeyi bir ölçüde başarır? Peki o sazı eline alıp da Çukurova’nın türkülerini çığırmaya başladığında nasıl olur da bütün insanlar pür dikkat onu dinler? Evvela Yaşar Kemal sesini, yazısını, fikrini topraktan ve toplumdan almıştır. Yani akla hayale gelmeyecek şeyleri evirip çevirip söze bulayıp kendini içinden çıktığı ve bir parçası olduğu toplumdan soyutlamamıştır. Zaten topluma sırt çevirip de insanların acısını yaşadıklarını görmezden gelen birisinin büyük bir aydın olabilmesi, insanlara rehber olabilmesi ne kadar mümkündür? Sonra barıştır, Yaşar Kemal barışın sesidir, ümidin. Bu yüzdendir ki biz Yaşar Kemal okuduğumuzda kalbimiz hasetten, kinden, nefretten bütünüyle arınır da anlayamadığımız bir şekilde sevgiyle ve aşkla dolar.
Öldü, Çukurova yetim kaldı, bir bütün insanlık yetim kaldı. Gayrı toprağımızda fidan bitmez, ağaçlarımız meyve vermez oldu. Elimizin, gözümüzün vardığı her yerde bir keder, bir manasızlık… Kim çıkıp da anlatacak yitirilmiş sevdaların öyküsünü; kim tercüman olacak ailesini geçindirmek için ağanın, beyin zulmüne boyun eğen, yoksulların derdini? Ya biz kimden dinleyeceğiz o herkesin muhakkak bir kısmını bildiği, aşinası olduğu kavuşamayan, sevdasından ölenlerin hikayesini?
Yaşar Kemal’in yazdıklarından, söylediklerinden tutun da insanların görüşü, yorumlayışı, dinleyişi hatta sessizliği dahi herkesten farklıdır. Zirvesinde karın ve hüznün eksik olmadığı yüce ve asi bir dağ gibi bir başınadır ancak herkesle öyle iç içe, ancak herkesi o kadar iyi bilir ki, ancak onun romanlarında düşen yağmur, kuru yaprak, çiçeğe durmuş gül, boynu bükük mahzun menekşe… Herkesle öyle içli dışlıdır ki kimselere derdini anlatamadan… Ve sonra Çukurova… Biz Çukurova’yı pamuk işçilerinden, Orhan Kemal’in romanlarından ve Dadaloğlu’ndan tanıdık. Ne biliyorsak Çukurova hakkında, bize hep onlar öğretti. Sonra biri çıkıp geldi de hiç bilmediğimiz, duymadığımız, hayal dahi edemeyeceğimiz alemlere götürüp sonra orada bir başımızda bıraktı. Kulaklarımızı sağır, gözlerimizi kör ettiğimiz insanları bize o gösterdi. Göstermekle de kalmayıp hayatlarımıza dahil etti, anılarımıza, düşlerimize. Sonra hala barışa, insanlara dair içimizde küçücük ve sonsuz bir ümit varsa, sonra hala parmak uçlarımızda yürüyorsak bir karıncayı ezmemek için, bir gönlü misafir edebiliyorsak gönlümüzde bir zamanlığına ya da sonsuza dek, bunu Yaşar Kemal’e borçluyuz.
https://yazhocam.com/kultur-sanat/edebiyat/bir-efsanedir-yasar-kemal/
